<file>
<pb n="1"/>
﻿
<group>諦閑大師全集</group>
<img n="V1\諦閑大師.jpg"/>
<article>大方廣圓覺修多羅了義經講義附親聞記</article>

<sr>諦閑大師遺著</sr>
<sr>民國七年在北京戊午講經會講記</sr>

　　<talk>原序</talk>

　　三藏十二分教，能詮所詮，千派萬別，而同歸於一。一者何？一如來淨圓覺心也。無染之謂
淨，無漏之謂圓，無無明之謂覺。合淨圓覺三，而為如來妙明之真心，亦為眾生同具之本體。而
即背心迷體者，起悟進修之不二妙門也。然而脩多羅中，求其直指此一妙門，破二障而除四病，
攝五性而被三根，機無不投，義無不顯者，惟一圓覺了義經。雖然，末世眾生，障深業重，讀誦
已鮮，何論受持，如目盲人，對日月輪，雖光照大千，亦熟視而無所睹焉。

　　迺有乘大願船，擊大法鼓，教以凡夫之所迷者迷此，賢聖之所修者修此，無上法王之所證者
證此，智無不照，理無不彰，語必透宗，義皆顯體，揭真性而示真修，提挈流浪生死眾生，一一
導歸如來大圓覺海中，其惟我

　　諦公大師乎。　大師秉止觀之法印，澈佛祖之心源。慨大法之沉冥，憫眾生之苦惱。於是纘
靈峰遺志，演暢宗風。繼圭峰弘文，別出手眼。長途跋涉，而振錫於上都。暑汗紛披，而焦音於
法座。講演歷兩閱月之久，成圓覺經講義數十萬言。其間一科一判，一句一味，一色一香，無不
從無上法王大陀羅尼門中，自在流出。且以士夫積垢之深也。研教乘者，則除煩惱之障，或猶易
於所知。不得意者，則拒妄念之生，又如以石壓草。　大師曰：所知本非障，道在不執而已矣。
妄念不必除，道在不為所轉而已矣。毗笈摩藥，拔諸惑箭，真濟世之醫王也。然而惡緣既眾，塵
事方殷，三學不易齊修，四依又難恆值。　大師復惻然愍之，而教以念佛法門。其始也，以淨念
治其染念。其繼也，以一念冥其雜念。塵想銷融，則不止之妙止也。佛號分明，則不觀之妙觀也
。如是念茲在茲，至於念而無念，無念而念。空有雙超，理智一如，則即空即假即中。不知不覺
<pb n="2"/>
，而入平等本際，圓滿十方，神通大光明藏。於不二境，現諸淨土，豈非不思議解脫也哉！凡此
所談，無非妙諦，則又　大師於講義外，稱性發揮，應機開示者也。煦與蔣子顯覺，黃子顯琛，
日侍講席，耳無停聽，手不停書，錄成兩卷，亦不下數十萬言。盛矣哉！此法會也！如大火聚，
近之則立化根塵。如清涼池，入之則頓除熱惱。吾知護法筵者，上則有天龍八部。沾法雨者，下
逮於畜鬼三途。蓋法音冥契乎佛心，斯佛力遍彌於法界。理無或爽，信而有徵。感應道交，千載
一時矣！嗟乎！紜紜眾生，漂流業海。迷途久闇，今則導以破闇之燈。幻念緣塵，今則授以照塵
之鏡。所願離圓覺之名相，悟圓覺之本元。對境而念念知宗，隨緣而心心契體。空亦無寄，豈墮
名言。有復何妨，當知幻化。惟能單提夫一念，念念洪名。自不被轉於六根，根根妙用。無庸測
度，祇麼修行。信極願深，同登極樂矣。於是隨諸會眾，散諸華香，恭敬供養，信受奉行。承　
大師命，而述其要略如此。更願持此法音，遍滿十方，盡未來際。與無量眾生，同深悲仰，共證
圓明。庶幾不負我　佛度世之恩，而滿　大師說法之願也歟。

　　<sr>民國七年夏曆六月、菩薩戒弟子江寧江杜法名妙煦熏沐稽首謹序</sr>

　　<h1>題辭</h1>

　　如來一代時教，總攝化機。欲其分根顯性，隨類示修，言簡而意周，理圓而教大，原始要終
，無非了義，直捷痛快，獨遜此經，故此經為十二部之眼目也。佛言：「此經唯顯如來境界，唯
佛如來能盡宣說」。足見今番，雖盡情演暢，如大海之一滴，全身之一毛耳。須知大方廣，法身
也。圓覺，般若也。修多羅了義，解脫也。三非三，真諦也。一非一，俗諦也。非一非三，而三
而一，中道第一義諦也。諸佛證之，是滿證，非分證也。眾生具之，非分具，是全具也。如來宣
說，說本證法也。眾生演暢，暢本具法也。以是而知。身海固多，多即覺性，多無多相也。毛滴
雖少，少亦覺性，少無少相也。明於此，乃可與道也。故得講義外，乃有親聞記而發生焉。講義
，先述而後講。親聞記，先講而後錄。一而二，二而一也。經緯交羅，縱橫畢備。合而參之，真
風一段。若作文字觀，又是認影迷頭矣。烏乎可！諦閑題。

　　<h1>凡例</h1>

　　<by>一</by>是書為煦等親侍　諦閑大師圓覺道場，隨聽隨記。集三人之心力，經多次之考
訂，而後脫稿。每一段落稿成，即呈　大師筆削點定。復請徐蔚如居士覆勘一過。力求精審，然
<pb n="3"/>
後付印。蒙　大師錫名曰，圓覺親聞記，紀實也。

　　<by>一</by>此記要旨有三：一、凡關於名相，講義中未能一一羅列，而為學人所必應了知
者。二、教理宏深，驟難領會之處。經　大師推闡盡致，可與講義互相發明者。三、　大師稱性
而談，於講義外，別有發揮，的示吾人以起悟玄機，進修捷要者。以上三端，務求詳確。期以副
弘法者之悲心，滿慕道者之深願。

　　<by>一</by>聽講時，煦等約定，各記所聞。每日聽罷，乃就三人所錄者，刪其繁複，會其
精要，編纂成文。其中語氣，則一一求合講時口吻，輕重抑揚之間，不敢絲毫出入。惟當記錄時
，雖各凝神屏氣，手腕欲脫。然猶有剎那而過，筆不及追者。故於　大師所講，不過十得八九。
若曰一語不漏，愧未能也。

　　<by>一</by>此記之與講義，一是法座親宣，一是禪居手撰，同為　大師法語。然大師筆妙
，得其粲華之舌以發揚之，精神愈活躍於紙上。故取此記與講義合讀，自能無幽不顯，無滯不通
，有左右逢源之樂。在躬逢勝會者，恍如重理故書。即未預講筵者，不啻面聆法誨。煦等所以不
辭譾陋，纂成此記。而於　大師語氣必求吻合者，此也。一讀佛書者，科判最關緊要！故此記於
講義中科判，依照詳列，不敢苟簡。非但眉目清疏，便於讀時對照。且俾科判漸熟於胸中，而後
本經之綱領義趣，秩然渙然，易於融會貫通。（按此條係單行本原文，今之彙編，即從省略。）

　　<by>一</by>書中皆用普通文字，務求顯豁。以期圓覺妙理，修持法要，得以普及。區區微
意，幸　大雅鑒之。

　　<by>一</by>讀此記者，必與講義參互讀之，方得要領。故於每科所列經文，但標起訖，不
更全載，以省篇幅。（按此條亦單行原文，今以彙編，無須複列經文。）

　　<by>一</by>本經全文，共十二章。講義開端，則有釋題。本書皆於每頁邊欄之側，一一標
出，極便讀者檢尋。

　　<by>一</by>每章所記，因講演有詳略之殊，故文字有多寡之異，不敢意為增損。

<pb n="4"/>
　　<by>一</by>付印時細加校勘，反覆數次，歷時月餘，方告成書。亥豕魯魚，如仍不免，尚
希校正見示，以便薈萃列表，另印單張，存佛經流通處，用備購取。不但煦等之幸，亦讀者諸君
之幸也。

　　<h1>釋題</h1>

　　<h2>甲一釋經題</h2>

　　【講】例釋此經，有五重玄義。一釋名。二顯體。三明宗。四論用。五判教。釋此五重，有
通有別。通則七番共解，別則五章各釋。例如利鈍，須廣略二門也。言七番者：一標章。二生起
。三引證。四觀心。五料簡。六開合。七會異。標章令易憶持，起念心故。生起使不雜亂，起定
心故。引證經文佛語，起信心故。觀心即聞即行，起精進心故。後三起慧心故。起五心，成五力
，七覺調平，八正成因，冀得三解脫果故。

　　【記】一切經皆有總題，此大方廣圓覺修多羅了義十字，即當經之總題也。然自始至終，所
談者無非圓覺。此二字最宜注重，不可作文字會，須從自性觀。圓覺之性，眾生本具。一名大圓
滿覺，亦名大圓覺海。何謂五重玄義？佛經講題，各宗不同，以各有宗規故。如賢宗以十門顯義
，台宗以五章釋題。義者深有所以，玄者微妙難思。台宗諸師，如南嶽智者之時，本經尚未來。
明代蕅益大師，欲為本經作疏，而往生時至，其願未滿。今此五重玄義，乃山僧本台宗教義，創
為發揮者也。

　　一切經皆有七番用意，其解釋亦即有七番用意，故曰七番共解。而此共解，為諸經所應有，
故曰通釋。

　　標章即分科，所謂標其章段，以提大綱。生起者，如一釋名，二顯體，三明宗，四論用，五
判教，五重次第相生而起，故曰生起。經必有名，故先之以釋名。名者，假名也。名必有體，故
次之以顯體，體者，實理也。宗者，依理而起修，故次之以明宗。用者，因修而發用，故次之以
論用。斷煩惱，除習氣，所謂用也。教者，因用有差別，如權，實，偏，圓，大乘，小乘，種種
教相不同，故須判別，而以判教終焉。金口印定，是曰引證。銷歸自己，是為觀心。料簡者，簡
別也。開者廣談，合者略說。原是一名，開為諸名，既通諸名，仍歸一名，是謂會異。此三本應
<pb n="5"/>
列在觀心之前。五心、即念、定、信、進、慧。五心起，而五根——五根之名與五心同——之力
用成，則能降伏煩惱。而七覺支——一擇法覺二精進覺三喜覺此三分屬慧四除覺五捨覺六定覺此
三分屬定七念覺此一分兼定慧——調平，八正道——正見正思惟正語正業正精進正定正念正命—
—成因。有此正因，方可冀證三解脫果（一定解脫。二無相解脫。三無作解脫）也。

　　<h3>乙一釋名</h3>
　　<h4>丙一就經中佛定五名彰存略</h4>

　　【講】按經中佛自定名有五：一云、此經名大方廣圓覺陀羅尼。今存五字，略去三字。以五
顯三密，顯能攝密故。二云、亦名修多羅了義。此名全存。以修多羅乃大藏之都名，了義是顯了
之真義故。三云、亦名祕密王三昧。以王三昧是密意，只可心通，難以言傳，以顯離言說相故。
四云、亦名如來決定境界。此名亦全略。意謂如來決定境界，唯佛與佛，乃能知之，非下地菩薩
可測，以顯離心緣相故。五云、亦名如來藏自性差別。此名亦全略。意謂如來藏中差別別相，眾
生本來具足。聖不增，凡不減。數若恆沙，言不能盡。若假言說，說亦徒勞故。大藏諸經，或佛
說時便自定名，如法華金剛之類。或佛滅後結集者立名，如彌陀入楞伽之類。今經佛自定名有五
，而翻譯略三存二。大疏云：『事周理盡，須建五名。取要標題，且存兩號。』其旨深哉！

　　【記】顯能攝密者，顯有文字可談，密無文字可說。然顯即顯其密，密即密其顯。顯密原無
二致，故顯能攝密。祕密王三昧者，三昧是定，王是自在。如來藏自性差別此名全略者，證到方
知，何勞言說。佛本定有五名。而翻經或存或略，皆有深意。故曰其旨深哉！

　　<h4>丙二就經題通別諸字正解釋</h4>
　　<h5>丁一合論通別</h5>
　　<h6>戊一約一化論通別</h6>

　　【講】大藏中一切經典，皆有通別二名。教行理三，皆論通別。且如今題，大方廣等十字。
名異眾典，故教別。同名為經，為教通。依教起行，為行不同。從一行乃至無量行，故行別。會
同常樂，故行通。理雖無名，因門名理。理隨於門，四教十六門入理，故理別。門隨於理，理本
無二，故理通。

<pb n="6"/>
　　【記】一化者，一大藏教之化也。依文字般若，起觀照般若，是為依教起行。為行不同者，
如彌陀以念佛為行，華嚴以廣修十度為行，本經則修止觀為行。行雖種種不同，然皆勤求常樂之
佛果，是為會同常樂。因門名理者，門乃入道之門。或從空門入，而理證真空。或從有門入，而
理契妙有。故理從名別，因門名理。四教者，天台化儀四教，一頓教，二漸教，三祕密教，四不
定教。化法四教，一藏教，二通教，三別教，四圓教。十六門者，有門，空門，亦有亦空門，非
有非空門，四教各具此四門，合十六門。四教雖各具四門，門門俱得入道。然尋諸經論，藏教多
用有門，通教多用空門，別教多用亦有亦空門，圓教多用非有非空門。見四教儀。

　　<h6>戊二約一經論通別</h6>

　　【講】始自如是，終至奉行。一部文辭，能詮相異故教別，所詮性同故教通。頓漸圓修，三
觀，二十五輪，各異，故行別。同成妙觀，故行通，行行各具全理，故理別。一行全理融攝諸行
，故理通。

　　<h6>戊三約一題論通別</h6>

　　【講】大方廣，即理。圓覺，謂圓照清淨覺相，即行。修多羅了義，即教。對於經字，任運
有通別意。

　　<h6>戊四約一字論通別</h6>

　　【講】首云大字，梵語摩訶。具含三義，華云大多勝。大即理。多即行。勝即教。理性無邊
，故稱大。行門無數，故稱多。教相高廣，故稱勝。以理大故教行亦大。行多故教理亦多。教勝
故理行亦勝。一字具無量義，一一義中，義復無量。一字尚爾，況一題，況一經，況一切經耶？

　　<h5>丁二分釋通別</h5>
　　<h6>戊一釋別名</h6>
　　<h6>己一簡定</h6>

　　【講】一切諸經。別名無量。舉要言之，不外七種：一單人。二單法。三單喻。四人法。五
<pb n="7"/>
人喻。六法喻。七人法喻。所謂單三，複三，具足一也。單人，如佛說阿彌陀經。單法，如摩訶
般若經。單喻，如梵網經。人法，如藥師如來本願功德經。人喻，如菩薩瓔珞經，法喻，如妙法
蓮華經。人法喻，如如來師子吼一乘方廣經。略指如此，餘可類推。

　　【記】上來各科，講義明釋，無待贅言。

　　<h6>己二正釋</h6>
　　<h6>庚一釋大方廣</h6>

　　【講】夫心、佛、眾生、三無差別。無差別性，即是圓覺妙性。此之覺性，在聖不增，在凡
不減。一性一切性，一切性一性。何須作此三釋耶？特以性德在纏，人莫能曉。如暗室中寶，誰
能知者。故必約佛界三德，以明其致。而昧者又獨讓能於佛，故又約九界三性，以驗其同。十界
並陳，理事悉等。殊不知事理兩重三千，同居一念。而又嫌佛法太高，眾生法太廣，故須約現前
一念之心，以識其要。若果知心、佛、眾生、三無差別。則言言見諦，句句知宗。為不了者，故
作三翻講說。

　　【記】約心法為略釋。約佛法為廣釋。約生法為例釋。九界三性者，眾生通於九界。眾生之
三性，即佛之三德。三性，了因性，緣因性，正因性也。迷了因性成惑。迷緣因性成業。迷正因
性成苦。兩重三千者，事理兩重也。兩重三千，同居一念，故須約心法。

　　<h6>辛一約心法釋</h6>

　　【講】此大方廣三字，直指吾人現前一念心性，全彰一經所談之理體也。大者，常遍義。從
體得名。非對小言大，若大外有小可對，非真大故。亦非先小後大。以先小後大，非本大故。意
謂吾人現前一念心性，實無方隅，亦無分劑，無前無後，並無時劫，豎窮橫遍，當體絕待，不可
思議故也。經云：『覺性遍滿，圓無際故』，當知六根遍滿法界。根遍滿故，當知六塵遍滿法界
。如是八萬四千陀羅尼門，遍滿法界等。皆直指現前一念，當體當遍，無欠無餘。故名曰大。方
者，法則義。從相得名。以吾人現前一念心相，相即無相，無相不相。故能不變隨緣，隨方取法
，一一皆能任持自性，軌生物解。謂聖凡乃至蠢動含靈，無不全具。雖流浪生死，受種種形。而
此心性，未嘗少欠。故曰任持。設使返流得源，背塵合覺。最初雖因知識開示，然其知解，從覺
<pb n="8"/>
性生。如水土之潤生穀麥等芽。芽從種生，不由水土。經云：『圓覺流出清淨真如，菩提涅槃，
及波羅密教授菩薩』等。此即指現前一念心相之方法也。故名曰方。廣者，多博義。從用得名。
言吾人現前一念之心性，本有過恆沙之妙用。潛興密應，無有窮盡。此一一用，同於覺性，無有
邊際，無有分限。經云：『圓覺淨性，現於身心，隨類各應』。即指有情無情色空明暗，乃至一
毛一塵，無非圓覺妙性之所應現。故經云：『無邊虛空，覺所顯發。覺圓明故，顯心清淨。心清
淨故，四大、六根、十二處、十八界、二十五有清淨』。指六凡法界，是覺性應現也。如是乃至
十力，四無畏，十八不共法，三十七助道品，八萬四千陀羅尼門，一切清淨。指四聖亦覺性應現
也。如是等義，即指現前一念之妙用。故名曰廣。善讀經者，能向此三字中，識取自心，則無上
寶王，不求自至。善觀心者，能向一介爾心中，識取妙理，則無邊法藏，觸處洞明。故約心法釋
也。

　　【記】現前一念心性之心性，不能作妄想會。大者常遍義，豎窮三際為常，橫遍十方為遍。

　　<h6>辛二約佛法釋</h6>

　　【講】夫心法圓具，何所不周。以迷強不知，更觀果德。驗果知因，令自薦取。非謂心外更
有佛法也。復有三意：一示了真清淨。二示達妄元空。三示頓悟成佛。

　　【記】迷強不知者，心法圓具，心外更無佛法。約心法言，一科已足。以眾生迷力強故，不
知現前一念之心性，即諸佛果德。故更觀諸佛所證之果德，以驗知吾人本具之因心，故須約佛法
釋。

　　<h6>壬一示了真本淨</h6>

　　【講】經云：『一切眾生，種種幻化，皆生如來圓覺妙心。猶如空華，從空而有』。又云：
『末世眾生，應當遠離一切幻化，遠離心故。心如幻者，亦復遠離。遠離為幻，亦復遠離。離遠
離幻，亦復遠離。得無所離，即除諸幻』。觀此，可見一真之體，原無一物。只消了得真體本淨
，萬境如幻，則當下遠離，本體如如，原無餘欠。所以如來因地修圓覺者，知是空華，即無輪轉
矣。如是則體相用三，本自圓成。體則離過絕非，即法身德。相則豎窮橫遍，即般若德。用則具
足恆沙，即解脫德。故稱大方廣，為佛果之三德也。
<pb n="9"/>

　　【記】猶如空華者，一念不覺，迷此妙心，則成六凡依正二報。一念頓悟，明此妙心，則成
四聖依正二報。然以佛眼觀之，同一空華。應當遠離一切幻化者，吾人有此妙心而不知，由未能
遠離一切幻化故，故當遠離。遠離心故句，此心指妄想言。無明妄想，本是幻化，幻化不離，真
空不現。一真之體，指妙心也。

　　<h6>壬二示達妄元空</h6>

　　【講】經云：『末世眾生，欲求如來淨圓覺心，應當正念。堅持禁戒。先依如來奢摩他行。
晏坐靜室，恆作是念：我今此身，四大和合，如其四大各離，身在何處？即知此身，畢竟無體。
和合為相，假名為身。進觀此心，但因假合，妄有六根。六根四大，中外合成。妄有緣氣，於中
積聚，似有緣相，假名為心』。觀此，可見身心皆幻，世界原無，身世既無，萬法安有？故稱之
曰達妄元空。何以故？虛空性故。常不動故。如來藏中，無起滅故，無知見故。如法界性，究竟
圓滿，遍十方故。此即所謂大方廣是佛果之三德也。

　　【記】達妄元空句，以眾生不達妄空而了真淨，所以須修。應當正念堅持禁戒，先依如來奢
摩他行三句。正念者，無念也。即起信論之直心。將現在胡思亂想，一齊放下，則正念自顯。如
何放得下，須修奢摩他之止行。修止如何下手？須持禁戒。戒如大乘之十重小乘之四夷是。殺、
盜、婬、妄、（即四夷）不但為佛法之根本戒，即俗人犯此，國法亦不能容。故曰禁戒。故須堅
持。戒為人之命根，如來奢摩他行，皆依禁戒入手，何況博地凡夫。晏坐靜室恆作是念兩句。必
離葷、酒、煩惱、妻房、種種染法，方為靜坐。方能觀空。否則前念即空，後念必不空。如煮沙
成飯，徒勞無益！恆者，二六時中，念茲在茲，不可須臾離也。念者，念身心內外皆假也。妄有
緣氣，於中積聚，似有緣相，假名為心四句。見、聞、覺、知、謂之四緣。六塵緣影，積聚於中
，何得認為真心！

　　<h6>壬三示頓悟成佛</h6>

　　【講】此意承上二科而來。謂一切眾生，本來是佛。盡大地是個常寂光。只因眾生一念不覺
，不了真體本淨，妄想元空。於無生中，妄見生滅。所謂一翳在目，空華亂墜。如經云：『譬彼
病目，見空中華，及第二月』。殊不知空本無華，病者妄執。乃至由此妄有輪轉生死，故名無明
<pb n="10"/>
。不了此無明者，非實有體。如夢中人，夢時非無。及至於醒，了無所得。所以如來因地修圓覺
者，知是空華，即無輪轉，非無謂也。吾人若能了真本淨，則內不住空。達妄元空，則外不滯有
。空有雙超，真常獨露，靈心絕待，則現前身心，皆為幻垢。垢相永離，十方清淨矣。經云：『
末世眾生，證得諸幻滅影像故，爾時便得無方清淨』。又云：『一切實相，性清淨故。一身多身
，乃至十方眾生，圓覺清淨。一世界多世界，乃至盡於虛空，圓裹三世，一切平等，清淨不動』
。始知眾生本來是佛，生死涅槃，猶如昨夢。前所謂眾生是佛，盡大地是箇常寂光者，此也。大
方廣即自心之體相用，乃佛果之三德。可以意知，不俟多贅。

　　【記】玩講義自明．

　　<h6>辛三約生法釋</h6>

　　【講】夫圓覺妙性，含生本有．雖迷悟天淵，而體用悉皆平等。故須就眾生三障，可以點示
三德。令知演若達多，縱未歇狂，頭原不失。言三障者，一煩惱障，見思塵沙無明，障三菩提。
二業障，謂惡業善業有漏無漏及出假神通非有漏非無漏業，障三解脫。三報障，同居分段生死，
方便實報變易生死，障三涅槃。然三惑即三菩提。何以故？煩惱性即菩提性，性本無二，離菩提
性，無煩惱故。如離目無翳。三業即三解脫，離解脫性，無別業故，如離手無拳。三土生死，即
三涅槃，離涅槃性，無生死故，如離空無華。故曰，煩惱即菩提，菩提是相大。結業即解脫，解
脫是用大。生死之苦即法身，法身是體大。須知此眾生法，即是心法，亦即佛法。非謂生法外別
有心法佛法，亦非謂佛法外別有心法生法。是故於一眾生法中，具見一切眾生法，一切佛法，一
切心法，無非大方廣法者。一佛法，一心法，亦爾。故經云：『心佛眾生，三無差別』。不我欺
也。釋大方廣竟。

　　【記】三菩提者，一實智，二方便，三真性。見思煩惱，障實智菩提。塵沙煩惱障方便菩提
。無明煩惱障真性菩提。惡業善業，有漏無漏，出假神通，非有漏非無漏業句。六凡眾生，三途
惡業，人天善業。色界，無色界，不動業。皆有漏之業。聲聞緣覺，無漏業。通別地前菩薩，出
假神通業。別教登地菩薩，圓教初住，非有漏非無漏業。障三解脫句。有漏業，障空解脫。無漏
業，障無相解脫。出假神通，非有漏非無漏，亦有漏亦無漏，障無作解脫。三涅槃，一圓淨，二
方便淨，三性淨也。六凡同居分段生死，障圓淨涅槃，二乘方便變易生死，障方便淨涅槃，諸大
菩薩實報變易生死，障性淨涅槃，煩惱性即菩提性句。苦即煩惱，樂即菩提。煩惱菩提，並無二
<pb n="11"/>
性。以苦樂無二性故。

　　<h6>庚二釋圓覺</h6>

　　【講】圓者，滿足周備，此外更無賸法，所謂無欠無餘。覺者，虛明靈照，無諸分別想念，
所謂絕思絕慮。若單言覺者，如起信論云：『所言覺者，謂心體離念，離念相者，等虛空界，無
所不遍。法界一相，即是如來平等法身。依此法身，說名本覺』。故知此覺，非離凡局聖，非離
境局心，心境不二，凡聖一如，故加之一圓也。故經云：『涅槃昨夢，世界空華。眾生本成佛道
』。又云：『無始幻無明，圓覺心建立。幻從諸覺生，幻滅覺圓滿』。又云：『一切眾生，皆證
圓覺』。據此前後經文，雖謂眾生本證，實由幻滅始圓。不假幻修，無由剋證。故曰：一切菩薩
，應當遠離一切幻化，心如幻者，亦復遠離。得無所離，即除諸幻。譬如銷金礦，金非銷故有。
雖復本來金，終以銷成就。一成真金體，不復重為礦。若能了此心，然後求圓覺。佛答文殊，開
口便云：無上法王，有大陀羅尼門，名為圓覺。流出一切清淨真如，菩提涅槃，及波羅蜜，教授
菩薩。一切如來本起因地，皆依圓照清淨覺相，永斷無明，方成佛道。故知眾生理證，如來究竟
證也。覺則始終不一，圓亦生佛永殊。故云：一切如來妙圓覺心，本無菩提及與涅槃，亦無成佛
及不成佛，無妄輪迴及非輪迴。但諸聲聞所緣境界，身心語言，皆悉斷滅，終不能至彼之親證所
現涅槃。何況眾生，有思惟心，測度如來圓覺境界，須知眾生圓覺，與諸如來圓覺，不得同年語
也。經云：『一切眾生，欲泛如來大圓覺海。先當發願，勤斷二障。二障已伏，即能悟入菩薩境
界。若事理障，已永斷滅，即入如來微妙圓覺，滿足菩提；及大涅槃』。此即始終不一，生佛永
殊之明證也。釋圓覺竟。

　　【記】圓覺二字，包括一部大經。圓覺者，即吾人現前一念之心性也。然而不修則不覺，不
覺則不圓。夫此心為眾生所本具，從未破壞，何故須修？譬如寶鏡，埋於塵中久矣。若無琢磨深
功，難復妙明本體。修心亦復如是。知幻即離，覺心自顯。因其妄想熾然，迷而不覺，故曰眾生
。眾生若覺，與佛無異。蓋佛者覺也。一念覺一念是佛，念念覺念念是佛矣。故覺字最重，先須
識得覺字，然後方談圓字。大方廣圓覺修多羅八箇字中，圓覺，是的示吾人本具之心德，大方廣
，即心德之體相用，修多羅，則發明心德之理趣者也。就圓覺二字分言之，覺字是本性，圓字是
修義。離念相者等虛空界至加之一圓也一段。覺與太虛，本來平等。虛空無所不遍，覺亦無所不
遍。豎窮三際，橫遍十方，皆是一覺，故得稱圓。何以故？心境同，凡聖等故。若聖人有，凡夫
無，焉得謂之圓耶？離念功夫最難。然亦不可畏難，以心體本來無念故。念從何生，所謂無始一
<pb n="12"/>
念不覺，故有無明。既有無明，三細六麤，繁然而起矣。涅槃昨夢句。對生死，說涅槃。若當下
離念，焉有生死涅槃二相？無始幻無明圓覺心建立四句。眾生無明，不離如來法性，故曰圓覺心
建立。既是幻從覺生，故幻不滅，覺即不圓。眾生本證句。本證者，理證也。不假幻修，從何剋
證？何以修？淨除妄想是也。總之悟修二門，不可偏廢。悟則悟心，心，真也。修則修幻，幻，
妄也。心如幻者亦復遠離句。外境固當離，起心動念亦當離，以心即幻故。譬如銷金礦句。用功
如銷金一般，金本有，被礦石所障。眾生本來是佛，被無明所障。是故欲求真金，道在銷。欲求
圓覺，道在修也。有大陀羅尼門句。開口即第一義諦。陀羅尼，此云總持，總一切法，持無量義
，所謂無不從此法界流也。全經本意，即在於此。菩提涅槃及波羅蜜句。菩提智德。涅槃斷德。
波羅蜜即六度。教授菩薩句。以圓覺教授菩薩，為因地所修之妙本。夫一切如來，皆以圓覺為本
起因地，何況菩薩。圓照清淨覺相句。此相字，應作無相之相字看，即是性，亦即覺體。圓照二
字，即用功方法，宜注重。修圓覺，宜離念，念離而後照圓，前念已滅，後念未生，中間歷歷明
明，從此一照，靈心獨朗，迥出根塵，此之謂圓。禪家所謂離心意識參，即是圓照清淨覺相。永
斷無明方成佛道句。永字方字注意，永不起念，無明方斷，佛道方成。必須一念萬年，萬年一念
，念念與圓照相應，始可曰永，不永如何能成。然眾生未易臻此，但求一念相應，即一念是佛。
一分一刻相應，即一分一刻是佛。如是精進不懈，方能成就。如來究竟證也三句。如來恆在大光
明中，如礦已成金，不重為礦，如木已成灰，不復是木。方為究竟。眾生尚迷，諸佛常覺，故曰
終始不一。覺尚未能，何有於圓，故曰生佛永殊。一切如來，妙圓覺心至不得同年語也一段，對
煩惱說菩提，對生死說涅槃。圓覺妙性中，本無煩惱生死，故無菩提涅槃。聲聞緣覺，二乘菩薩
，身心語言，皆悉斷滅，則墮入偏空，故不能知佛之妙圓境界。何況眾生，起心動念，日在妄想
之中，焉能測度。是以眾生與佛，覺體雖同，因迷悟而天淵也。欲泛如來大圓覺海至勤斷二障三
句。能放下妄想，凝心寂照，時時如此用照字功夫。即為泛圓覺海。但當先發大願，求佛加被，
勤斷二障。二障者，煩惱障，所知障也。士大夫知書明理，煩惱障較輕，而所知障極重。即如看
佛經教，往往以為此即宋儒之學，陽明之學，胸中先存種種知見，測度如來，即是所知障。所知
本不是障，而被種種知見纏縛，不能消除，能障所知，故成障耳。此即無明。此即妄想。此障不
斷，必無成就！應痛自刻責，遠離二障，單刀直入，縱不能驟斷，亦須能伏。伏雖萌芽暫無，根
株仍在，然從此勇猛精進，痛除習氣，庶幾久久自斷耳。若事理障至微妙圓覺三句，煩惱障事，
斷事障，得我空真如，即破我執。所知障理，斷理障，得法空真如，即破法執。我法二執空，即
入微妙圓覺。

　　<h6>庚三釋修多羅了義</h6>
<pb n="13"/>

　　【講】修多羅三字，乃大藏之都名。了義者，當經之別目也。意顯此經，於修多羅藏中了義
之經也。梵語修多羅，古師翻為契經。有通別二說：通者，佛所說教，總名修多羅。別者，經名
修多羅，律名毘奈耶，論名阿毘曇。今言修多羅，分明的指經藏，簡異律論二藏之名也。契有二
義：一者契理，謂妙符中道。二者契機，謂巧合機心。經如下釋，正翻為線，線能貫華，經能持
緯，此方不貴線，故存經稱。然天竺聖教，皆稱為修多羅，故梁攝論譯為聖教。今於經上加一契
字，則雙含二義，俱順兩方。故佛地論云：『契者契理契機，經者能貫能攝』。意顯聖人言教，
能貫穿攝持所應說義，以投所化眾生心故。題中於修多羅下，續以了義二字。意顯此經於經藏中
，乃大乘了義之經也，簡異不了義經故。不了義經，謂小乘教，聲聞藏攝。了義經者，謂大乘教
，菩薩藏攝。大乘復有了與不了，謂有大乘人，雖行六度，悲智兼修，而定說三乘不一，亦非了
義。若會歸一極，以玄爐陶於群像，智海總於萬流，無二無三，無不成佛，中道理觀，不共二乘
，方為了義。謂決擇究竟顯了之說，非覆相密意含隱之談。然諸經中，何為了義不了義之別？寶
積經，佛答文殊，舍利弗言：諸經中，說勝義為了義，說世俗為不了義。說煩惱業盡，為了義，
說煩惱作業，異於涅槃，為不了義。說生死涅槃，無二無別，為了義。說厭生死苦，趣涅槃樂，
為不了義。據諸經說了義行相，皆與今經相當。此經從始至終，無不顯了，直破差別之相。五性
斷證，總屬輪迴，令成了義宗旨。故特標修多羅了義之名，如法華獨得妙名，良有以也。

　　【記】大方廣圓覺，是專顯性德。修多羅了義，是專顯教相。是專就文字上說。決了九界法
，獨顯如來性，故曰了義。義者，即第一義諦也。談性不兼修，談修必兼性，以全性起修故。聞
教之人，不可不知。不了義經者，佛隨人而談，了義經者，佛稱性而說。了義者當經之別目句。
教家往往以經名為所詮，說經之人為能詮，尚覺未精。蓋所詮在於經中意義，不能但指經題。故
今但云別目。古師翻為契經句，契者，符合也，相契也。妙符中道，是上契。巧合機宜，是下契
。大乘了義之經，與佛心相應，故曰上。自己省察自心，與經中所說契合否，故曰下。俱順兩方
句，此方彼土，謂之兩方。定說三乘不一亦非了義句。定說聲聞是聲聞，緣覺是緣覺，菩薩是菩
薩。未能會歸一極，故非了義。會歸一極者，了三乘原是一乘也。直破差別之相句，本經如彌勒
章，清淨慧章，皆是直破差別之相，故為了義。

　　<h6>戊二釋通名</h6>
　　<h6>己一正釋經字</h6>

<pb n="14"/>
　　【講】上十字乃一經之別目，此經字是諸部之通題。具云契經，即梵語修多羅也。謂上契諸
佛妙理，下契眾生機宜。若但契理而不契機，如俗典雅訓，非經也。但契機而不契理，如牧曲樵
歌，亦非經也。今言經者，不惟契理，亦能契機故。復次。梵語修多羅，具含五義：一者法本義
。謂佛知一切法皆不可說，以四悉檀因緣而有言教。作世界說，即為教本。作為人對治二說，即
為行本。作第一義說，即為理本。故含法本義也。二者微發義。佛用四悉檀起教，巧妙玄辭，從
微至著，靡所不詮。是則文義漸顯，開發初心，初中後善，圓滿具足。故含微發義也。三者湧泉
義。此從譬發明。謂妙泉湧流，滔滔無竭。佛用四悉檀說法，文義無盡，法流不絕。津潤萌芽，
三草二木，一地所生，皆得增長，故含湧泉義也。四繩墨義。此亦借喻顯義。如世之木石匠人，
以繩墨能裁邪曲。佛用四悉檀說法，裁愛見之邪曲，令發真見無漏正道，故含繩墨義也。五結鬘
義。此亦借喻顯。結鬘者，即是縷穿於華，不令零落。佛用四悉檀說法，詮諸法相，赴緣皆無漏
失。又華鬘能嚴飾身首。佛以正教，莊嚴行人，普令一切，悉皆愛敬，故含結鬘義也。此土諸書
，既無含此五義之言，故用經字以代之。佛地論只有二義：一者貫穿義，謂貫穿所應說故。二者
攝持義，謂攝持所化生故。此方訓為四義：一者法義，謂十界同遵故。二者常義，謂三世不易故
。三者徑義，謂修行路徑故，四者典義，謂攝生定典故。舉要言之，乃千聖之恆規，百靈之良軌
，迷途之寶炬，佛燈之後燄，故稱經也。

　　【記】契理而不契機，如俗典雅訓，可名為書，而不得稱經。牧曲樵歌，雖少兒能解，然無
道理，是為契機而不契理，亦不得稱為經也。一切法皆不可說者，諸法寂滅相，不可以言宣也。
裁愛見之邪曲句，凡夫之愛，曲也。外道之見，邪也。一者法義句，法者，軌持之義．攝生定典
者，攝化眾生一定之典也。佛燈之後燄句。佛滅度後，只賸一燄照世，謂之後燄。

　　<h6>己二歷法明經</h6>

　　【講】蓋佛住世時，金口宣揚，聽者得道。佛滅度後，四依弘經，諸善知識開示，聞者得解
。皆以聲塵為經。若三藏十二部，及諸祖語錄，皆以紙墨流傳。是色塵為經。若但修觀相應，得
證二空真如，可稱法塵為經。此方惟三塵得益者多，以眼耳意三根利故。若通途而論，他方諸佛
國土，六塵皆可稱經。以淨土眾生，六根俱利故。如楞嚴會上，二十五聖，各陳所入之門，門門
皆通大道。十八界七大，無不是經。據此，可見悟者俱是，迷者俱非。是在當人之迷悟，何拘拘
於文字為哉？釋名竟。

<pb n="15"/>
　　【記】言經歷無數之法，皆以明經也。四依弘經句，四依大士，即弘法之人。何謂四依？一
依義不依文。二依智不依識。三依法不依人。四依了義不依不了義。聽經講經，皆宜四依。依不
了義，只能成阿羅漢，不能成無上菩提。莫道紙墨文字是經，向來從唯心上用功者，水光山色，
鵲唱鳥鳴，觸處悟道。聲聲色色，無往非經。但不能為聲色所轉者藉口耳。

　　<h3>乙二顯體</h3>
　　<h4>丙一須辨體</h4>

　　【講】體者，主質之義。名旁是賓，體正是主。名乃假名，體是實質。體是名下之所詮，名
乃體上之能詮。經中從始至終無非能詮文字。意欲令人尋名得體，托能詮之文字，悟所詮之義理
也。如因指見月，因筌得魚。若逐名迷體，如捉蛇尾，反遭其螫，世尊所以常為弟子說筏喻也。
即如今題。大方廣是理經名，圓覺是行經名，修多羅了義是教經名，乃至全經字字，無非能詮之
名。就茲名下，一一皆顯所詮之體，得此體已，方能全性起修，以修合性。復次，釋名總詮三德
。辨體別在法身。明宗別在般若。論用別在解脫。判教分別總別。故釋名之後，須辨體也。

　　【記】恐人於經之精義，未能堅確信仰，故須辨．名乃假名句，名即是假，若不得體，名如
糟粕。尋名得體。故體在名後。以修合性句，終日所修，皆不離性，故能合性。

　　<h4>丙二須知體</h4>

　　【講】謂苟經體不明，則尋經失旨，事同提婆達多，雖讀六萬法藏，不免現身墮獄。若明經
得旨，如周利槃特，但誦一偈，現身即成阿羅漢果。大論云：『聲聞經有三法印，謂無常、無我
、寂滅涅槃。印小乘經，有此三印，即是小乘了義經，行人稟教能得道也．無三印者，即不了義
經，聞者未必出離生死。諸大乘經，但有一印，所謂諸法實相。有實相印者，即是大乘了義經，
聞者乃可得菩提道。無此一印，即不了義經，聞者多墮一邊，不能得無生忍也。復次，無實相印
者，雖言種種行願，猶濫魔說。以魔王能說種種行願，惟不能說諸法實相。故論云：『除諸法實
相，餘皆魔事』。<ask>問：</ask>小乘何以用三印，大乘何故但一印？<rep>答：</rep>小乘根鈍執重，故須三
印，令厭
生死苦，取涅槃樂。菩薩大悲根利，易悟生死即涅槃，能不捨生死，不取涅槃，令入不二法門，
故佛但說一法印也．故經體不可不辨，又不可不知也。

<pb n="16"/>
　　【記】體，即法印也。印者，楷定之義。不了義經聞者多墮一邊句。不墮有，即墮空。不墮
空，即墮有。皆一邊也。不捨生死不取涅槃句，生死涅槃，如昨夢故。

　　<h4>丙三別真偽</h4>

　　【講】謂實理幽微，真偽難別。但凡小所習，若教若行，莫不各言自以為真。故慧學之徒，
必須以己之智力，甄察真偽也。

　　<h5>丁一簡非</h5>

　　【講】於中又分三類：一世俗經書所明者非。謂彼但為治國安家，賞善罰惡，仁義禮智，孝
悌忠信，養生養性之道，屬愛論故。帝釋十善論。梵王出欲論，五通神仙論等，皆屬愛之戲論。
戲論破慧眼，不見於真實，故非也。二外道所明者非。以其不離邊見，邪見，六十二見，一百八
見等，皆屬見論義收。三聲聞所明者非。且小乘人無大悲心，一志自求出生死苦趣涅槃樂，不能
深求諸法實相，故亦非也。

　　【記】屬愛論故句。言總從愛心流出也。不離邊見邪見至一百八見等句。因空有二邊見，乃
有邪見，而次第生起種種見。

　　<h5>丁二顯是</h5>

　　【講】唯有大乘經所明，為利根人，如法相說，多明第一義悉檀。菩薩大悲，為眾生求無上
道，不計劫數長短。深觀諸法，不滯二邊，一心常寂。如水澄清，珠相自現，得真諸法實相。諸
法實相者，諸大乘經所依之理體也。

　　【記】看講義可知。

　　<h4>丙四正出體</h4>

　　【講】此經以圓覺妙性清淨境界為體。於一題中，取大方廣義。於豎義中，取大字義。於橫
<pb n="17"/>
義中，取體大義。於三德中，取法身德。於經文首章中，取清淨覺相義。次章中，圓覺清淨境界
，的指此體之名。於三章中，取淨圓覺心義，圓覺淨性義。四章中，取圓覺清淨義。五章中，取
圓覺境界義。六章中，取圓滿覺性義，淨圓覺性義。第七章中，示修三觀行門，一一標示悟淨圓
覺。故得用之以為經體。當知即是中道理性，一真法界，實相實諦之異名詞也。

　　【記】此經以圓覺妙性清淨境界為體句。大乘法印，既是諸法實相。然今不取，而獨取圓覺
等為體者，何以故？就經取義故。大字從體得名。於三德中取法身德者，法身是性也。般若解脫
二德是修，故不取。三觀行門等句。奢摩他等三觀，皆先得悟淨圓覺。是知欲修者必先悟，悟者
，悟其體也。

　　<h4>丙五略引證</h4>

　　【講】經初證信序中便云：『是諸眾生，清淨覺地，身心寂滅，平等本際，圓滿十方』。是
諸佛之所居，亦此經之所依。所謂常寂光，亦名法性土，即前所謂得真諸法實相。真諸法實相者
，乃此體之異稱也。得此體已，依體起用，故有三寶出現世間。正說中首章，佛告文殊云：『無
上法王，有大陀羅尼門，名為圓覺』。又云：『一切如來本起因地，皆依圓照清淨覺相』。次章
菩薩請云：『聞此圓覺清淨境界，云何修行？佛言：種種幻化，皆生如來圓覺妙心』。三章云：
『欲求如來淨圓覺心』又云：『圓覺淨性，現於身心』。又云：『無邊虛空，覺所顯發。當知覺
性平等不動』等。四章金剛藏讚云：『善為宣揚圓覺清淨大陀羅尼。佛言：未出輪迴而辨圓覺，
彼圓覺性，即同流轉』。又云：『有思惟心，測度如來圓覺境界，如螢火而燒須彌，其可得乎』
？重重昭示，不一而足。豈非以眾生所具，即具此體。聞經發悟，即悟此體。觀心所依，即依此
體。諸佛所證，即證此體。故藉此同體法性之力，以加被未來也。

　　【記】佛說本經之初，先入法性三昧者，何以故？攝用歸體故。於他受用中，現自受用身，
為佛寶。與諸菩薩說法，為法寶。上首與眷屬，為僧寶。

　　<h4>丙六通異名</h4>
　　<h5>丁一本經</h5>

　　【講】開卷證信序。世尊欲說法時，先入法性三昧。故云：『一切如來光嚴住持，是諸眾生
<pb n="18"/>
，清淨覺地』。即是指此經體也。又云：『於不二境，現諸淨土，即從此體，起諸妙用』。又云
：『平等法會，大陀羅尼，清淨真如，如來藏，法界性，皆此體之異名』耳。次章圓覺妙心，三
章圓覺淨性，一切實相，覺性平等。一切法相。四章圓覺清淨，大陀羅尼，甚深祕密，平等法性
，妙圓覺心，寂滅海，寂滅性等。五章祕密藏，真實相，大圓覺海，妙莊嚴域。六章圓滿覺性，
淨圓覺性，法界海慧所照之相。七章遊戲如來大寂滅海，無上大覺心，本際無二相。八章圓覺清
淨，本無修習。九章若此覺心，本性清淨，由此不能入清淨覺，是故不能入清淨覺，則不能入清
淨覺海。十章彼圓覺性，究竟圓覺。十一章修此圓覺清淨境界，信佛祕密大圓覺心，同入清淨實
相住持，以大圓覺為我伽藍，身心安居平等性智，為修無上妙覺等。以上多多異稱，皆此體之變
名辭也。

　　【記】即前七番共解中之會異，所謂會通異名也。會諸法為一體，是為法性三昧。攝用歸體
，是為光嚴住持。清淨覺地，是處成就，此處即是常寂光土，常寂光不離眾生當處，當處即清淨
覺地。佛未開口時，先入法性三昧，是教人於未開口時領會故。吾人講經聽經，皆須於未開口時
，入此三昧。先將妄念一齊放下，通體一照，使他清清淨淨，方能會入諸佛妙理。此節最關緊要
！即平日自己看經，亦當如此。所謂對經如對佛，何以故？一切諸經，即佛法身故。佛法皆從經
中流出，是為法身父母，亦即吾人法身父母也。不二境，是自受用。現諸淨土，是他受用。何謂
不二？無生佛之名，生佛不二也。無染淨之相，染淨不二也。此之謂起諸妙用。從體起用。即是
從一經之體，流出一部文字。所以一部文字，句句皆是妙用，皆從如來法性三昧流出。吾人看經
，亦須先入此三昧，方能句句契入佛理。如此用功，那怕一分一秒鐘，受用無窮。平等法會，即
本經佛菩薩同住之不二境。不二，即平等也。一切從此流，一切由此入，是為大陀羅尼。或直指
覺體，或兼說妙用，種種不同，故有多名。體，即性德。用，即修德。

　　<h5>丁二諸經</h5>

　　【講】諸大乘經，稱體之名，多多無量。或二字稱。謂真性、實相、如如、一乘、法性、法
身、實際、真際等。或三字稱。謂如來藏、畢竟空、首楞嚴、法界性等。或四字稱。謂一真法界
，常住真心，性淨涅槃，妙真如性，正因佛性，真性解脫，實相般若等。種種不同。皆經體之名
也。故大智度論云：『般若是一法，佛說種種名。隨諸眾生類，為之立異稱』。大涅槃經云：『
如天帝釋，有千種名。解脫亦爾，多諸名字』。此皆赴機利物，不得已而立之也。釋體竟。

<pb n="19"/>
　　【記】除小乘外，凡大乘經，皆有種種異名可會。凡看一經，必須會通經體之種種異名，方
知某經以何為體。

　　<h3>乙三明宗</h3>
　　<h4>丙一簡宗體</h4>

　　【講】妙玄云：『有人言，宗即是體，體即是宗。今所不用。何者？宗致既是因果，因果即
二，體非因果，體即不二。體若是二，體即非體。體若不二，體即非宗。宗若不二，宗即非宗。
宗若是二，宗即非體。云何而言宗即是體，體即是宗耶？譬如梁柱，是屋之綱維，屋內之空，是
梁柱之所取。不應梁柱便是屋空，屋空便是梁柱。宗體若一，其過如是。若言宗體異者，則二法
孤調。宗非顯體之宗。宗則邪倒無印。體非宗家之體，體則狹而不周。離法性外，別有因果。宗
體若異，其過亦如是』。今言不一而一，故有體。不二而二，故有宗也。

　　【記】簡者，料簡也。宗之與體，容易混淆，故須簡別。料簡之法，由法華玄義來。因六朝
智者大師未生以前，宗體皆未分晰得清。最誤事，宜研究。何以故？宗體不一故。宗、修德也。
體、性德也。體是不動的。宗是要用功做出的。宗譬如梁柱，體譬如屋內之空，二者迥然不同，
豈可混而為一！然而定說是一，固不可定。說是二，又不可。譬如無梁柱，如何得屋內之空，離
虛空，如何安梁柱？吾人造屋，其受用之大小，固關乎梁柱綱維之大小。然無屋內之空，如何受
用。是故應知體是宗家之體，宗是顯體之宗。所謂修者，修其宗也。受用者，受用其體也。因體
起修，而後有受用。如因屋空，而後有受用。可知性修不二，體宗一致。不可說二，不可說一，
非一非二，佛法之妙，妙在於此。

　　<h4>丙二須明宗</h4>

　　【講】宗者，趣也。語之所尚曰宗，宗之所歸曰趣。乃修行之歸宿，會體之樞機。若行人不
識宗趣，則行業無歸。又何能領會不思議之妙體乎？故宗趣不可不知。前辨體，是顯性。今明宗
，是示修。全性起修，故不二而二。全修在性，故二而不二。須知梁柱喻宗，屋空喻體。由有梁
柱，方得屋空受用。故次體之後，須明宗也。

　　【記】會體之樞機者，不修宗不能會體故。
<pb n="20"/>

　　<h4>丙三正明宗</h4>

　　【講】此經以頓漸圓修，三期剋證為宗。此與不生不滅因果同也。良以圓修為因，剋證為果
。末世大心眾生，無有不望果行因者也。但根緣不一，有頓悟頓修者，如第二章菩薩請云：『聞
此圓覺清淨境界，云何修行』？佛答示云：『修習菩薩如幻三昧』是也。有頓悟漸修者，如第三
章請云：『願為演說修行漸次』。佛答以『先依如來奢摩他行』是也。此二章問答俱因。舉因以
攝果故。第七章惟願廣說漸次修行，總有幾種？佛言：方便隨順，其數無量。循性差別，當有三
種。又云：十方如來，因此成佛。此中示修三止三觀。雖云方便漸次，一一標云。悟淨圓覺。乃
先悟後修，是圓漸，非漸漸也。第八章佛示二十五輪，或單或複，無非圓修止觀。此二章俱通因
徹果之談。故偈云：『十方諸如來，三世修行者，無不因此法，而得成菩提』。十一章示以上中
下期，欲令剋期取證，實為冀果修因耳。

　　【記】頓漸圓修是因，三期剋證是果。有因有果，方可謂宗。立此為宗者，因經立義故。見
普覺，普賢，威德自在，辯音，圓覺等章。如知幻即離，離幻即覺。此頓也。先修奢摩他，次修
三摩缽提，後修禪那。此漸修也。其所悟之理圓，所修之行亦圓，如二十五輪等，即圓修也。末
世眾生。發大心，修大道。果何所希望而為此？曰：了生死，成菩提也。是謂望果行因。若並無
希冀之心，而曰吾但明心見性而已。上無佛道可成，下無眾生可度，此語非不高尚，試問其人果
能見到證到否？就令見到證到，而世人程度，相差甚遠，此語實害人不淺！是以醍醐為毒藥矣。
吾人斷宜戒之。是故望果行因四字，不可輕忽視之也。

　　<h4>丙四諸教異同</h4>

　　【講】藏教依生滅四諦，修析空觀，成灰斷果。則因果皆屬生滅。通教依無生四諦，修體空
觀，成偏真果。則因果雖皆無生，而非真不生滅。別教依無量四諦，修次第三觀，成報身果。則
因帶生滅，果方分證不生不滅。若以教道奪之，涅槃為了因所了，可云不生不滅。菩提為生因所
生，便非不生滅性，則果中猶是半生半不生耳。圓教初心，悟此不生滅理，稱謂淨圓覺心，乃為
名字不生不滅。以淨覺心，取靜為行，名為觀行不生不滅。由澄諸念，靜慧發生，名為相似不生
不滅。依願修行，漸斷諸障，名為分證不生不滅。障盡願滿，便登解脫清淨法殿，名為究竟不生
不滅。今經正是圓教妙宗也。
<pb n="21"/>

　　【記】台宗有兩種四教：藏、通、別、圓、為化法四教。頓、漸、祕密、不定、為化儀四教
。賢宗無化儀，特立一頓教，而為小、始、終、頓、圓、五教。藏教一類人，以析相觀空為因，
故得空果，即灰斷果，而成阿羅漢。當其人身尚在，名為有餘涅槃。若壽命盡，捨去皮囊，即灰
身泯智，而入無餘涅槃，墮入偏空，不能度生。佛亦無如之何，特特請出維摩居士教化之，如維
摩詰經所說是也。通教三人，同以無言說相而入道，同悟四諦皆無生相，謂一切諸法皆從因緣生
，生即無生，雖有如幻，當體即空，故起體空觀，得偏真果。然頓根人但見空，不見不空，通前
藏教。且非真無生，乃對待之無生，亦小乘也。利根者，不但見空，兼見不空，即通後別圓。今
約當教，其因果俱非真無生義。別教悟四諦皆有無量相，心量眼力皆大，而修次第三觀，先空觀
，次假觀，後中道觀，可謂大乘菩薩矣。然次第修行，別別不融，故曰別教。其所得果，為方便
報身果。因其先修空觀，因帶有生滅，後入中道，果方為不生不滅，故非了義。所謂偏空入道，
故果中猶是半生半不生也。圓教者，此經即圓教妙宗。威德章云：『悟淨圓覺』。又云：『淨圓
覺心』。因圓故。果亦圓。分證不生不滅者，隨分證也。斷一分障，證一分理，為隨分證。

　　<h3>乙四論用</h3>
　　<h4>丙一簡宗用</h4>

　　【講】妙玄云：宗有二種：一者宗宗。二者用宗。用亦有二種：一者宗用。二者用用。宗宗
非用宗，用宗非宗宗。宗用非用用，用用非宗用。宗用者，因果為宗，因果各有斷伏為用。用宗
者，慈悲為用宗，斷疑生信為用用。若論於宗。但明因果，且置斷伏。今論於用，但明斷伏，且
置慈悲。

　　【記】宗與用，亦有微細分別。宗者，修德。用者，功能也。圓教初住以後，位位因，位位
果。如初住是因，二住是果。二住是因，三住是果。此之謂用。慈悲二字作用最大。如人欺我虐
我，我只以慈悲心待之，一切煩惱俱無，是為用之大宗。

　　<h4>丙二正論用</h4>

　　【講】用者以功能為義。經有體宗，必有利物之功能也。此經以離幻證真，得入平等為用。
經云：『應當遠離一切幻化，乃至得無所離，即除諸幻』。又云：『欲求如來淨圓覺心，應當正
<pb n="22"/>
念，遠離諸幻』。普覺章云：『欲修行者，應當盡命，供養善友，事善知識。彼善知識，欲來親
近，應斷憍慢。若復遠離，應斷瞋恨。現逆順境，猶如虛空。了知身心；畢竟平等。如是修行，
方入圓覺』。又云：『觀彼怨家，如己父母，心無有二，即除諸病』等。皆此經之力用也。

　　【記】此經以離幻證真得入平等為用者，幻離，則本體顯現，用之大為何如？外之身心，內
之妄想，皆幻也。應斷憍慢，應斷瞋恨，皆離幻也。了知身心；畢竟平等，證真也。不愁不證真
，但怕不離幻。經中又云：觀彼怨家，如己父母，心無有二，即除諸病，此之謂得入平等。自己
斷惑證真為自用，令他人斷惑證真為利他作用。

　　<h3>乙五判教</h3>
　　<h4>丙一略述綱要</h4>

　　【講】言判教者，教乃聖人被下之言，判是分別異同之致。如來一代時教，所說法門。我聖
祖智者大師，以通別五時，兩種四教，而判釋之，昭如日月。言兩種者，一化儀四教，謂頓、漸
、祕密、不定。二化法四教，謂藏、通、別、圓也。別五時者，一華嚴時，佛初成道時說。二阿
含時，起道樹後說。三方等時，次阿含說。四般若時，次方等說。五法華涅槃合為一時，法華次
般若說，涅槃為最後說。是為別五時也。通五時者，如來說教，原無定時。惟以眾生根機不等，
所謂一音說法，同聽異聞。且如一座之經，尚有頓漸大小偏圓權實之異，何況五十年所說，豈得
隔歷不融耶？是知大士結集法藏，隨類收經，其間有文通者，有義通者，按類結歸，別時部屬。
所以每部之經，年日尚難定指，況一代之多，安能各拘年限哉？知此五時通別意已，然後以兩種
四教，歷時分別，自然無有錯謬。初華嚴時，於化儀為頓，於化法為圓兼別。二阿含時，於化儀
為漸，漸又分三時，謂漸初，漸中，漸末，此當漸初。於化法為三藏。三方等，於化儀為漸中，
於化法具四教，謂對藏教而說通別圓也。四般若，於化儀為漸末，於化法為帶通別，正明圓教也
。五法華，於化儀為非頓非漸，非祕密非不定，於化法獨明圓教，謂純圓獨妙也。涅槃於化儀同
法華，於化法具談四教，謂追說四教，追泯四教也。然涅槃四教，與方等大乘具說四教，同而不
同。有二分別。一者方等中四教，藏通二教，初後俱不知常住佛性。別教初不知，後方知。唯圓
教初後俱知。涅槃中四教，皆初後俱知。一不同也。二者方等對藏教半字法門，而說通別圓，滿
字法門。涅槃用藏通別三權，助圓教一實。二不同也。復次，頓有二義。一頓教部，言佛初成道
時說，如日初出，先照高山，則專指嚴華。二頓教相，言初發心時，便成正覺，則不獨華嚴有之
，而方等，般若，法華，涅槃，皆悉有之。漸亦有二義：一漸教部，謂曲引二乘，循循善誘，則
<pb n="23"/>
專指中間三時。二漸教相，謂歷劫修行，積因剋果，則不唯中間三時，而前後二時，亦皆有之。
祕密亦有二義：一祕密部，則專指一切陀羅尼諸部。二祕密相。謂聞小法而密證大果，聞大法而
僅得小益，彼此互不相知，則前四時皆悉有之。唯法華是顯露教，但有祕密咒，更無祕密相。然
約一分最鈍根人，始終不聞佛說大教。亦可云祕密。而必待五千退席後，方乃正直捨方便，但說
無上道，故一席中決無同聽異聞，非祕密相也。不定義者，所謂一音演說，隨類各解。或聞大得
小益，聞小得大益，聞頓得漸，聞漸得頓，彼此各不相知，則前四時，皆悉有之。唯法華是決定
義，非不定義也，略述綱要竟。

　　【記】智者大師以通別五時兩種四教判教。化法四教如藥味，化儀四教如藥方。別五時宜知
，通五時更宜知。所謂一座之經，尚有根，（頓漸）乘，（大小）理，（偏圓）行。（權實）之
異，何況五十年所說，豈得隔歷不融耶？義與某經通，結集時即收入某類。若義雖通而文不同，
則歸入方等。華嚴圓兼別，賢宗不贊成此說。然而理事相即，方曰圓。理事分張，即是別。智者
判為圓兼別者，因初說法，聽者利鈍不同，故以圓中兼別判釋之。

　　<h4>丙二正判此經</h4>
　　<h5>丁一且申五時八教言外之旨</h5>

　　【講】原夫諸佛出世，教必投機，機有萬殊，教亦何定。故五時必須兼論通別，八教必須互
相組織，方收萬有不齊之機。而聖祖大師語意俱圓，後人承用不免偏執，知五時之別，不知五時
之通，知開顯之必待醍醐，不知毒發之通前四味。所以紛紛諍論，無有了期。今更略出其意，以
為判教綱維。蓋群機雖復無量，大約不出四種：一者最利，始終皆見於大。二者最鈍，始終皆見
於小。三者利而仍鈍，雖不終小證，然必備歷五時，方於法華入實。四者鈍而仍利，雖不即見華
嚴，然於般若，方等，便得悟入。或於阿含，便能密入。且如今經。世尊欲說經時，即入法性三
昧，菩薩分證法性，亦入如是定中。不起此定，現諸威儀為諸末世眾生，請問如來因地發心，修
因證果。如來教以悟淨圓覺。可見此道人人有分，不簡機，不擇時，因緣湊合，即便悟入也。

　　【記】且如法華，台宗判圓。而偏執者，以為開顯必待醍醐，不知毒發通前四味。前之乳等
四味，如華嚴時得悟，是為毒發於乳。於阿含時得悟，是為毒發於酪。方等時得悟，是為毒發於
生酥。般若時得悟，是為毒發於熟酥。蓋根器不同，因緣湊合，即便悟入，何可拘執？大乘種子
，能殺無明父滅貪愛母，故謂之毒。
<pb n="24"/>

　　<h5>丁二正以此經結屬教部</h5>

　　【講】若謂此經屬華嚴耶，華嚴說在初成道時，此經主伴皆為末世眾生，決非初成道說，既
非其時。華嚴不動道場，上升六欲，此經於不二境，現諸淨土，又非其類。謂此經為阿含耶，阿
含正化二乘，旁化菩薩、此經為諸菩薩及末世大根眾生，二乘不預其會，非阿含類也。謂此經為
般若耶？般若會一切法皆摩訶衍，不復訶斥二乘，此經心遠二乘，法除四病，即非般若之類。又
般若有共不共，此經專明不共，說時可云同，部味決不同也。謂此經為法華耶？法華開權顯實此
經離妄顯真，法華舉手低頭，皆成佛道，此經未空四相，不得菩提，時之與味，一向不同。謂此
經為涅槃耶？既非中夜唱滅之時，又非藉三助一之旨，尤難聯絡。既四部不可浪收，不歸方等，
將誰歸耶？此經主賓答問，皆為未世眾生起見。章章各含彈偏斥小之意，正是方等法門。故知於
通別五時中，乃通五時之方等也。於四機中，即鈍而利者所見也。於四化儀中，是頓教，非頓部
，是漸時，非漸教也。大士預會，小機不聞，是祕密相，非祕密部也。先悟後修，剋期取證，是
決定義，非不定教也。於四化法中，正遠二乘，旁疏通別，獨親圓教也。大矣哉！圓覺了義之妙
法也。無教不具，無機不收。譬如大海，不擇細流。乃至蚊蟲。及阿修羅，飲其水者，皆得充滿
。經云：『此經名為頓教大乘，頓機開悟，亦攝漸修一切群品』，豈非教大機普之明證也歟？故
此經以方等圓頓生酥毒發為教相。五玄略說釋經題竟。

　　【記】以方等圓頓生酥毒發為教相。此經既判歸方等，是為毒發於生酥也。

　　<h2>甲二釋譯題</h2>

　　<bf>唐罽賓沙門佛陀多羅譯</bf>

　　【講】<ask>問：</ask>此經是何人翻譯？曰、佛陀多羅。<ask>問：</ask>此人是比丘耶？居士耶？曰：沙
門也。問
：那裏人？曰：北印度屬國罽賓人。<ask>問：</ask>是何朝來？曰：是唐之長壽二年癸巳，於神都白馬寺四
月八日畢譯。梵語罽賓，華言賤種。昔末田底迦，立五百伽藍於此。買異國賤人，以充役使。後
因生息繁盛，自立君長。鄰國鄙之，因以名焉。沙門此云勤息，謂勤修眾善，息滅諸惡也。佛陀
云覺，多羅云救，謂譯主覺此道以自利，即以此道而救人，有二利之德也。譯，易也。經本梵字
，易梵成華，使中國人受持讀誦，奉教修行，其功大焉！釋譯題竟。
<pb n="25"/>

　　【記】罽賓原是荒島。羅漢末田底迦，始開闢之，而立寺廟。沙門此云勤息，勤修戒定慧，
息滅貪瞋癡也。為出家人通稱。佛是中道人，說中道妙理妙法於大千世界之中。印度者，世界之
中也。中印度，又印度之中也。

　　<h1>釋經</h1>

　　<h2>甲一序分</h2>
　　<h3>乙一通序</h3>

　　【講】次入文，大科分三。全文有十二章，首章為序分，中十章為正宗分，末章為流通分。

　　此三分者，始於晉之道安，證於唐之親光。蓋以經無豐約，皆具三科。依此科經，如首身足
，各有分劑，不相紊亂。故稱彌天高判，今古同遵，乃諸經科判之所由始也。初序分，序述也。
序一經之來源，述說法之由致。分二：初通序，諸經通有六種成就故。亦名證信序，以主伴依正
，能所分明，證是佛說，令人生信故。

　　【記】通序亦名證信序。先安證信序，有三意：一者斷疑。阿難結集經藏時，高升法座，身
光如佛。眾疑佛復出世，又疑阿難成佛。阿難出定，即言如是我聞云云。是為斷疑。二者息爭。
阿難奉佛遺命結集，眾人不得爭議。是為息爭。三者異邪。諸經皆佛金口所宣，並非外道邪教。
是為異邪。合之而為通序。通者，通於諸經也。十一善法，以信為首。五十五位修證，亦以信為
首。故宜安在經初。佛臨涅槃時，阿難尊者，請<ask>問：</ask>佛滅度後，以何為師？答言：以戒為師。戒
為諸佛之法身。我輩修行，宜先持戒。有戒，豈止人天之福可修。無戒，則三途之苦必墮。次問
？依何處住？答言：依四念處住。所謂觀身不淨，觀受是苦，觀心無常，（即妄想，非真常之自
性也。）觀一切法無我。念、即能觀。處、即所觀也。三<ask>問：</ask>經首先安何句？答言：先安如是我
聞一時佛在某處與某某俱云云。謂之六成就。（如是信成就。我聞，聞成就。一時，時成就。佛
主成就。在某處，處成就。與某某俱，眾成就。）四<ask>問：</ask>惡性比丘擾亂時若何？答言：默擯，默
擯者，默然擯之，不與較也。

　　<bf>如是我聞：一時婆伽婆，</bf>
<pb n="26"/>

　　【講】如是二字，標信成就也。為順此意，作信順之詞。以信則言如是，不信云不然。故華
嚴云：『信為道元功德母，長養一切諸善法』。故首標之。若連我聞，當作指法之詞。言如是圓
覺妙法，當時親從佛聞也。我聞者，聞成就也。謂成就雖由信順，臨期實賴音聞。不有音聞，教
體何立？楞嚴云：『此方真教體，清淨在音聞』。釋義則揀別賓主曰我，音來達耳曰聞，自凡至
聖，有四種我：一遍計我。二宗計我。三假名我。四真實我。一是凡夫。二是外道。三是聖人隨
世假立。四是法身真我。今結集者，是大聖人，應屬後二。聞者，謂耳根不壞，發於耳識，聲在
可聞處，作意欲聞，即便得聞。今不曰耳聞，而曰我聞者，廢別從總易明了故。今言傳法大士，
以我無我不二之真我，根境非一異之妙耳，聞真俗無礙之法門也。一時者，時成就也。謂臨期雖
在音聞，說聽全憑佳會。不有佳會，大法難弘。古德云：『世事合會，尚待昌期。大法弘宣，豈
違佳運』。言一者，始終究竟之謂。時者，遷流轉變之義。總之說無異座，聽無異席，說聽事畢
，一期究竟，名一時也。不云年月者，以如來說法，通乎天上人間，結集流傳，達於西乾東震，
年月日紀，難以相同，故總以一時該之。婆伽婆者，主成就也。謂說聽雖期良時，御眾必推教主
。不有教主。群機何歸？然諸經教主，多用佛字，是十種通號之一。今此一名，而具六德，顯最
勝也。一自在德，五住煩惱不能染，二種生死不能繫故。二熾盛德，身光與智光，降魔制外故。
三端嚴德，具相妙好，端正嚴麗故。四名聞德，名聞十方，稱揚無盡故。五吉祥德，滅罪消障，
賜福延齡故。六尊貴德，世出世間，尊重珍貴故。為具六德，故存梵語。五不翻中，多含不翻也
。

　　【記】道元者，入道之根元也。一切處皆計有我，是為遍計我。外道我見我慢，以我見為宗
，是為宗計我。佛菩薩之我，為假名我，隨世假立者也。真實我者，佛言天上地下，惟我獨尊，
未嘗不稱我，然此乃常樂我淨之我，即是自在之義，所謂我為法王，於法自在是也。依小乘說，
是阿難結集。阿難乃破惑證真之聖人，得自在少分，故亦可曰真實我。依大乘說，是文殊菩薩等
結集。皆是法身大士，更是真實我矣。故我聞之我。應屬後二。

　　<bf>入於神通大光明藏，三昧正受。一切如來光嚴住持。是諸眾生清淨覺地。身心寂滅。平等
本際。圓滿十方。不二隨順。於不二境，現諸淨土。</bf>

　　【講】處成就也。御眾雖推教主，際會必依弘方，為說圓頓法門，故現法界玄境。大光明藏
，即一真法界智也。具一切智，遇緣則興，故稱為藏。稱法界起，還照法界，故以大光明名焉。
<pb n="27"/>
應用莫測曰神，無有障礙曰通。入字對三昧言。言入此三昧，惟受法界妙理，不受餘受，故曰正
受。若以土言，即是常寂光，一切如來自受用土也，亦名法性土。寂光真境，無別莊嚴。今曰光
嚴，即諸佛所證種智之光為莊嚴也。住持，即三德祕藏，安住不動，任持自在。所謂菩提覺法樂
，涅槃寂靜樂，稱性法味樂無央也。眾生清淨覺地者，眾生通於九界，故曰諸眾生。覺地本來清
淨，只因一念不覺，無明之所昏濁，煩惱之所雜染，法性隨緣，流於九界，惡名穢稱，故曰眾生
。吾人試看，當其無明未起，一念不生之時，元無一物，湛湛寂寂，歷歷明明，便是清淨覺地，
即是一真法界。然諸佛身土，依此而為緣起，眾生身土，亦依此為緣起也。緣起無性，故曰身心
寂滅。此處無生佛之假名，無自他之形相，故稱平等本際，即生佛本來實際地也。無邊無畔，無
疆無隅，故曰圓滿十方。不二境也。言隨順者，本是惟有一法界性，原無二體，何云隨順，以有
逢緣變現之意，緣興即隨順也。今為諸大士，建立圓頓法幢，故於不二境中，現諸淨土。據此足
見他受用之身土，仍依一真法界為緣起也。

　　【記】一真法界，即法華之諸法實相，大乘止觀之自性清淨心，亦即人人之根本妙智也。妙
智如如，為如來自受用處。至現諸淨土，乃指說經之處，即世尊之依他起用，所謂他受用處。並
無一切法，惟有大光明，故曰大光明藏。於未開口，即入此藏，已將圓覺精義現出。佛說法必先
入定，乃是常規，為作眾生榜樣也。復有二義：一則簡眾生之機。二則由定而動。此大光明藏，
雖諸佛之所獨證，仍眾生之所同具，故曰眾生清淨覺地。眾生通於九界，即菩薩亦稱眾生，以其
情識尚在，無明未斷故，名為大道心眾生，博地凡夫，則苦惱眾生耳。身心寂滅，寂是不動，滅
是不生。一念不生之時，元無一物，惟有如如智如如理，何等清淨，尚無有佛，何論眾生，尚無
有自，更何論他，故曰平等本際。隨順者，隨緣而興也。緣有染淨不同，隨淨緣而起即佛法界，
隨染緣而起，即眾生法界。

　　<bf>與大菩薩摩訶薩十萬人俱。其名曰：文殊師利菩薩，普賢菩薩，普眼菩薩，金剛藏菩薩，
彌勒菩薩，清淨慧菩薩，威德自在菩薩，辯音菩薩，淨諸業障菩薩，普覺菩薩，圓覺菩薩，賢善
首菩薩等；而為上首。與諸眷屬，皆入三昧。同住如來平等法會。</bf>

　　【講】眾成就也。與大菩薩句，舉類標數。其名曰下，列諸上首之名也。梵云，文殊師利，
此為妙吉祥，亦云妙德。過去成佛，號龍種上尊王。現在北方為摩尼寶積佛。當來成道，名普現
佛。影響大化，示同菩薩。華嚴表根本智，今經為發起師。圓頓大教，非智莫解，故首標之。普
賢，行彌法界，德無不備曰普，隨心益物，位鄰極聖曰賢。以文殊表智如目，普賢表行如足。智
<pb n="28"/>
行相成，能證法身妙果，如目足相資，能到故鄉田地，故次列之。普眼依經問答，具有二義：謂
普見諸法清淨，名大智普眼。普見眾生同佛，是大悲普眼。金剛藏，金最堅，一切無能壞，剛最
利，能壞於一切。菩薩智慧亦然，煩惱不能侵，能斷一切障，魔外不能動，能除一切礙。經中起
三難，求佛銷末世之疑，智既如是，能含生無盡功德，故名曰藏。梵云彌勒。華言慈氏，姓也。
過去遇佛，證慈心三昧故。名阿逸多，此云無能勝，以位居補處，佛外能勝者無故。清淨慧，謂
慧用了然，無住無著，所以能明惑相，辯階級，故以名焉。威可畏，德可敬，降魔制外，得大自
在，故名威德自在。辯音者，三觀之力也。具無礙辯，能別一切音聲。佛說二十五輪妙觀，惟菩
薩能辯能宣也。一切業障，盡依四相而生。能空四相，則業障自淨。菩薩依之自利，今以此利人
。故名淨諸業障也。普覺者，普能覺了四病之源也。圓覺者，菩薩悟圓覺而修三觀之行，非剋期
不能取效，真過來人也。賢善首者，依本經流通大教，端賴此人，故為賢善之首。等前合為十二
，俱為十萬人之上首也。上首護念曰眷，攝令從道曰屬。十二大士，各有萬眷圍繞，各有道場住
持。且如佛之道場，在舍衛，文殊道場在五台，普賢在峨嵋等。爾時佛入光明藏三昧，以法界智
，契法界理。而諸大士，皆在法界藏中。未入定前，各在本方。佛即入定，諸大士頓覺身心輕安
。智契法界，故曰皆入。同一法界，元無遠近，雖在十萬億剎外，如在目前。故曰同住，以皆法
身眷屬故也。如來既於不二境中現土，諸菩薩與眷屬，亦應於彼不二土中現身。向下起座禮足右
繞跪白等，皆定中事耳。

　　若約教而言，經云：『佛以一音演說法，眾生隨類各得解』。生機不同，教義亦異。若言但
空不異為如，只此無非為是，藏通義也。若言離二邊為如，獨中道為是，別教義也。若言如是真
如，是是實相，如於中道實相之是，圓教義也。我無我，亦我亦無我，非我非無我。聞，不聞，
不聞聞，不聞不聞。四教之義，大抵如是，可以意會。今以本經圓頓教義。如即真如，是名實相
。我是不二之真我，聞是根境非一異之妙耳，聞二諦融通之法門。時指二法合一為時。報身為佛
，報土為處也。若約觀心。真性不異為如。一切無非為是。真心自在為我。真覺圓明為聞。念不
遷流為一時。真智為佛。真理為處。以智行為上首，一切善念為眷屬。同歸一心為平等法會也。
通序竟。

　　【記】大菩薩摩訶薩。既曰大，又曰摩訶薩，何故？因菩薩種種不同。如藏通二教菩薩，不
得稱大。別教方可稱大。然此之大菩薩，比別教十地菩薩更大。如文殊，普賢，皆法身圓明大士
。故既曰大，復曰摩訶薩。蓋入如來大光明藏，聽說圓頓大教，非法身大士不能也。文殊表大智
，普賢表大行，有理智而後起妙行，故華嚴處處不離二大士。諸大菩薩，同入三昧，祇須在本處
<pb n="29"/>
入定。豈同眾生，為情見所礙，有區域之隔耶？小乘定，鬼眼能見。大乘定，雖天眼不能見。後
世修禪定人，不能無妄想。故古德不得已，教人看話頭。達摩以至六祖，從無此說，祇有離念一
法，教人直下會去，至宋時始有話頭之說。如大慧教人，看狗子有佛性也無？或教人看父母未生
前，如何是我本來面目等。至明時禪宗漸衰。如毒峰禪師等，始唱念佛，復教看念佛的是誰，謂
之禪淨兼修。諸居士，經要看，佛也要念。至於聽經，既入正文，宜恭對本經。講義置在一旁，
俟用功時看之。鄙人在寺講經。見有攜疏入者，即撤去罰之。防其依他作解，塞自悟門也。若專
看講義，則於本經妙旨，零零落落，不成片段。何能契入？那有受用？聽眾勿忽此言。佛說法時
，聽眾甚雜，或根器不同，或先來後到。而佛以身語意三密神通，不思議力，為一音之演說，而
聞者得解不同。如講義中所言藏、通、別、圓、四教所解之義是。但空不異者，但取諸法皆空，
更無異義。只此無非句，此字指但空。藏教以我為空，通教之義，本無有我，皆所謂證偏空也。
亦我亦無我，別教義。非我非無我，圓教義。以聞為聞，藏教。聞而不聞，通教。不聞而聞，別
教。不聞不聞，圓教。所謂一切法無非中道，一中一切中，一空一切空，一假一切假也。蓋眾生
之機不同，教義因之而異矣。二法合一者，二法謂能所。譬如有能說之佛，必有所說之法。有所
聽之法，必有能聽之眾。方能成就法會之一時。故曰，二法合一為時。報身為佛句。此報身為佛
之他受用身。圓覺全經，無一句不是觀心法。故我輩看經，逐文逐句逐字，皆當會入自心，至要
至要！真心自在者，人不自在，皆因妄想。返諸一真法界，無往而非自在？

　　<h3>乙二別序</h3>

　　【講】二別序。諸經不同故。亦名發起序。發起一經之端序故。此經因請而說，必有發起之
師，故首章判入序分。不同彌陀經無問說故。佛自為發起故。佛告長老至現說法數句，靈峰老人
判為發起序也。

　　【記】圭峰大師疏，無別序。別序又名發起序。凡經必有發起，故山僧判文殊章為別序。

　　<h4>丙一文殊啟請——文殊章</h4>

　　<bf>於是文殊師利菩薩，在大眾中，即從座起。頂禮佛足，右繞三匝，長跪叉手而白佛言：</bf>

　　【講】此眾中具儀也。具儀不外三業。起座禮足，是身業恭。繞佛三匝，是意業誠。叉手白
<pb n="30"/>
佛，是口業敬。如來既於不二境中現土，菩薩亦應於不二境現身。所以有主伴可別，說聽分明也
。

　　<bf>大悲世尊！願為此會諸來法眾，說於如來本起清淨因地法行。及說菩薩於大乘中發清淨心
，遠離諸病。能使未來末世眾生求大乘者，不墮邪見。</bf>

　　【講】此備說請詞也。請詞有二：一為現在大眾。二為末世眾生。如文可知。開口便稱大悲
世尊，足見現在未來，俱有苦可拔也。以悲是拔苦義故。又稱大者。不唯令現在得益，且利及當
來也。此會，即平等法會。來眾，通指上十萬人也。如來是諸佛之通號，謂乘如實道，來成正覺
，是已成佛果之人也。本起因地，指佛在凡夫時，最初發心之因地。即楞嚴所謂不生不滅為本修
因，大乘止觀云自性清淨心，是也。法行者，即因地所修無漏妙行。此乃出世之芳規，是如律如
法之行也。此段請意，大似阿難於楞嚴會上見佛啟請，十方如來得成菩提最初方便之意。彼則為
己，此則代眾。意雖同，其所以請者異也。故後有及說菩薩等言。菩薩雖未成佛，誓期必成。以
根大莖大，不樂小乘法行。所以能信大教，解大理，立大志，修大行故。能於大乘中發清淨心，
以期成大因，證大果故。清淨心，即菩提心也。意欲直取無上菩提，不為人天有漏，二乘無漏等
法之所混擾。故云清淨。所發之心有三：一直心，正念真如法故。二深心，樂集一切諸善法故。
三大悲心，普度一切眾生苦故。意謂念真如不念餘法，集善法對治不善，度眾生不住度相，故三
心皆清淨也。三心圓發，諸病發生無由，故能遠離諸病。詳閱下之十章。章章有病，能障正修。
既能離病，則十章之正修，俱得成就，所以云首章為發起序也。能使下，是為未來，以顯利益之
深且遠耳。未來二字，通指佛滅度後。末世者，別別為末法時，謂正像二法已過之時也。此時去
聖既遙，背教日遠。不知求大乘者，無庸論矣。縱有一二發大乘心，不知如來因地法行，不學菩
薩發清淨心，其不至於錯亂修習，不墮邪見者幾希矣！文殊懸念及此，所以致斯二問，足見大士
為人之苦心也。佛頂經云：『諸修行人，不能得成無上菩提，乃至別成聲聞，緣覺，外道魔眷，
皆由不知二種根本，錯亂修習』。正此意也。

　　<bf>作是語已，五體投地，如是三請，終而復始。</bf>

　　【講】此至再不已，必至於三。其慇懃懇切之意，已自可見。

　　<h4>丙二師資緣合</h4>
<pb n="31"/>

　　<bf>爾時世尊告文殊師利菩薩言：善哉善哉！善男子！汝等乃能為諸菩薩，諮詢如來因地法行
。及為末世一切眾生求大乘者，得正住持，不墮邪見。汝今諦聽，當為汝說。</bf>

　　【講】此師與資合。請合佛心，所以許宣也。重言善哉，以二問皆符佛意故。汝指文殊，等
兼大眾，以十萬雲集，一人問即眾問故。諮詢下，牒前請詞。佛加以得正住持句，即顯前之三心
。以直心正念，不念餘法為正。深心集善，安住修習為住。悲心普度，誓願攝持為持。三心能發
，邪見無由發生，故云不墮。華嚴經云：『忘失菩提心，修諸善法，是名魔業』。是故菩提心不
可暫忘也。可不慎歟！末二句誡許。大論云：『聽者端視如渴飲，一心入於語義中。踴躍聞法心
悲喜，如是之人可為說』。今佛既讚其問，又誡其聽，是師緣與資合矣。

　　【記】佛既許說，又誡諦聽，於是文殊及諸大眾，歡喜恭默，敬待聞法，此之謂師資緣合。
資，指弟子言。謂師弟之因緣湊合也。聽字上加一諦字，最妙。諦者審諦，萬念一齊放下，只有
一聽法念頭，故謂之諦。聽而不諦，聽如不聽。聞思修曰三慧。聽是聞，即耳識也。諦是思，即
意識。耳意兩識同時，名為同時意識。當其思時，即是觀，亦即是修。三慧同時而起，並無前後
。

　　<bf>時文殊師利菩薩，奉教歡喜，及諸大眾，默然而聽。</bf>

　　【講】此資與師合。許順資機，所以及眾默聽也。十地經云：『如渴思冷水，如飢思美食，
如病思良藥，如眾蜂依蜜。我等亦如是，願聞甘露法』。即奉教喜聽意也。今文殊既自奉教歡喜
，仍復同眾默聽，豈非資緣與師合乎？

　　<h4>丙三酬請開示</h4>
　　<h5>丁一略示</h5>

　　<bf>善男子，無上法王，有大陀羅尼門，名為緣覺。流出一切清淨真如，菩提涅槃，及波羅密
，教授菩薩。</bf>

　　【講】首呼善男子，即稱文殊。顯答問之言有所繫屬，令注意耳。法王即是如來，出能證之
<pb n="32"/>
人。意謂如來證無上法，於諸法中，得大自在故。以下之文，出所證之法。陀羅尼，此云總持。
有多字少字一字無字之不同。多字如楞嚴等咒。少字如大明王等咒。一字如吽字。無字即指一心
。皆能總一切法，持無量義。今故取無字，謂一真法界，靈明不昧之心也。豎窮橫遍，無法不賅
，故稱為大。既能總持，復能出生，故稱為門。以表有體有用，能入能出，故取喻如門。照無不
遍曰圓，對境不迷曰覺，此指因地心也。一切者，總賅之詞。謂總賅以下因果二利等諸妙德故。
無不從此法界流，故曰流出。謂如來依此逗機施教，眾生亦依此證果修因故。真如即起信中心真
如門。以其離言說相，離心緣相，從來不與染法相應，故曰清淨。菩提是智德，以離煩惱而證故
。涅槃是斷德，以斷生死而成故。上三妙德是屬果。梵云波羅密，翻為彼岸到。依此方順義回文
，應云到彼岸。謂修此可以離生死此岸，度煩惱中流，到涅槃彼岸故。華嚴有十，諸經唯六，檢
法數可知。此屬因行。教授句，即顯上所流出因果妙德之業用也。謂能以如上所流出之大法，教
授菩薩，依之修行。令依因而趣果，此大陀羅尼之行相也。

　　【記】心之一字，為法界之緣起。成佛成菩薩，皆此心也。成為流轉六道之眾生，亦此心也
。世尊不說心字，而變其名曰大陀羅尼門者，因心字最易誤認以攀緣者為心，故說異名。無法不
在裡許，故稱大。無字陀羅尼，即吾人不生不滅微妙之心。門字有出入義，一切法從此出，一切
法由此入，故曰門。無上法王，即諸佛之通稱。如如來二字，亦諸佛通稱也。超過一切曰無上。
以自己所證之法，普及大眾，說法自在，故曰法王，法王有自在義。圓覺，即生佛同具之心。一
切經從佛圓覺中流出，復向眾生圓覺中流入。真如是性德，一念不生，無有可遣曰真，萬法自如
，亦無可立曰如。眾生為三業所障，無念不妄，所以不真，二六時中，時時變遷，所以不如，反
此則清淨矣。清淨者，毫無染污之謂。一真一切真，一如一切如，故曰一切清淨。菩提是智德。
涅槃是斷德，謂斷生死也。夫在佛則曰果德。在眾生則曰因心。蓋迷則謂之煩惱生死，悟則謂之
菩提涅槃，其實同是一心。故曰生佛相去不遠，在乎一念迷悟之間耳。此即頓教法門。然而不可
離修談性，流出二字，即令眾生修也。何則？一念悟，即涅槃流。一念迷，即生死流。故下即接
云波羅密。波羅密者，到彼岸也。義即所作已辦，即是修德。所謂布施、持戒、忍辱、精進、禪
定、智慧之六度是。華嚴則開為十度，於六度外，加便、願、力、智。上智字指根本智，下智字
指後得智。彼對此言，此乃生死，彼乃涅槃。欲由此岸度到彼岸，不可不乘圓覺法船。然圓覺中
更有最妙之大願船曰南無阿彌陀佛，即念佛法門是也。諸君請看，外而時局紛紜，內而無常迅速
，別種行門甚難，惟此一聲佛號，當下可了生死，彼岸得以飛渡。乘此願船，至穩且捷。如赴美
洲留學，學成回國，自有作為。我輩今日宜速求生淨土，親聞說法。然後回入娑婆，再來維持。
一念蹉跎，人身一失，悔之晚矣！切囑切囑。佛說此法時，座中並無二乘，故曰教授菩薩。因二
<pb n="33"/>
乘不能知此法故。二乘能自利，不能利他，其覺未圓。故大乘教法，謂之不共法，不與二乘共也
。吾人修菩薩道，宜先發菩薩心。

　　<h5>丁二詳示</h5>
　　<h6>戊一長行</h6>
　　<h6>己一為酬初請</h6>
　　<h6>庚一明真因有力</h6>

　　<bf>一切如來，本起因地。皆依圓照；清淨覺相。永斷無明，方成佛道。</bf>

　　【講】請意詞句，雖似阿難。答意別為一類。最上利器，故先明成佛根本，起於因地。若因
地不真，果招紓曲。故當首示所依也。言皆依者，不惟一佛如此，佛佛無不皆然。圓照句大須注
意。覺相的相字，宜作性字看，所謂無相之相，即性相不二之實相也。狀同淨鏡，性若澄空，煩
惱不能昏，諸塵不能染，故曰清淨，此指本覺之體也。從本以來，非有相，非無相，非雙亦相，
非雙非相。口欲言而詞喪，心欲慮而意忘。離過絕非，莫可思議。惟有放下塵情，背塵合覺，前
念已滅，後念未生，正恁麼時，惟有靈光獨耀，智與理冥，如孤月圓明，晴虛獨朗，始稱圓照，
謂圓滿普照也。前文云：身心寂滅，平等本際，圓滿十方，不二隨順。此圓照之功，即隨順不二
之境也。無明本空，佛道本有，果能於此一念相應，只此一念之間，便是斷無明；成佛道時也。
試看永斷方成四字，誠非易易。若說一念，則不難也。難在永字與方字耳。

　　【記】本起因地，即最初根本。最初發心是此地，後成佛道亦是此地。地者，心地也。因真
而後果正，最關緊要。覺相之相，是真實相。所謂無相之相，即性是也。吾人用功時，以覺覺迷
，中有覺念。是雖覺而未離相，故非清淨。不清淨，即非真覺。若其前念已滅，後念未生，中間
不住有，不住空，不住雙亦，不住雙非，乃為清淨。一照一切照，乃曰圓照，必須從此下手，故
曰依也。喫緊功夫，即在圓照二字。吾人一念斷無明，即一念是佛。後念無明復起，又成眾生，
必須念念圓照，念念是清淨覺相，即照字之念亦無，無照字之念亦無，如此乃謂之無明永斷，佛
道方成。故曰永字最難也。

　　<h6>庚二明執妄成輪</h6>
　　<h6>辛一執所變成輪</h6>
<pb n="34"/>
　　<h6>壬一徵由妄執</h6>

　　<bf>云何無明？善男子！一切眾生從無始來，種種顛倒。猶如迷人，四方易處，妄認四大為自
身相，六塵緣影為自心相。</bf>

　　【講】首句承前徵起。上云永斷方成，但不知無明何似，故承前而徵起之。佛呼善男子而詔
告之曰：一切眾生，通指九界。無始來者，遠指晦昧真心，即最初根本無明。近指一念忽起，即
現在枝末無明。於本無我中，橫計為我。於本無法中，橫計為法。故云種種顛倒。因其不甚明顯
，故借迷方一喻而顯之。故曰猶如迷人，謂迷方之人也。晦昧真心，如迷人爾。本無我妄計我，
本無法妄計法。計我即我執，計法即法執。共有四種：名為俱生二，分別二也。此四皆是於無中
計有，故以四方易處喻之。所謂將南作北，指東話西，一方既錯，四方隨錯，故喻顯顛倒四執之
義也。雖知顛倒，未明因何法起，故以妄認身心而釋之。四大，指地、水、火、風、四大假合，
本無實體。認為自身，即是執我。認此身為實有，即是執法。本不當認而認，故稱妄認。六塵，
謂色、聲、香、味、觸、法。於六塵境上，現起能緣影子，是虛妄分別想相。托塵似有，離塵則
無，故以緣影稱之，其實名為妄想。認妄想為自心，即是執我。又認之為實有，即是執法。恐未
甚領會，故下以喻顯。

　　【記】妄認即執。執妄故輪。何以執妄，由有種種顛倒。如凡夫非常計常，非樂計樂，非我
計我，不淨計淨，此四榮顛倒也。二乘常計無常，樂計非樂，我計無我，淨計不淨，此四枯顛倒
也。顛倒即是無明。一切眾生，包九界而言。世間六凡，有枝末無明。出世三聖，有根本無明。
無明未斷盡，即不免輪迴。猶如迷人二句，喻顛倒也。一方差，則方方差，迷之為害大矣！認四
大為身，六塵緣影為心，此無人不顛倒者。世尊大悲。故就執病最深現前易見處，特特拈出。試
問博地凡夫，那一刻那一念，離開四大塵影之妄執者，所以輪轉生死不息也。悲夫！或曰：如果
離開，豈非同死人一般乎？古人云：從前種種，譬如昨日死。以後種種，譬如今日生。正要你死
過一番，方能離幻，方能了生死。然世人一生奔走衣食，如何做得到。要須得過且過，得放下即
放下，時時從身口意做功夫。身禮佛，口念佛，心觀佛，三業清淨。雖未能即斷無明，而時時觀
照，庶幾漸證清淨覺相耳。

　　<h6>壬二喻顯妄執</h6>

<pb n="35"/>
　　<bf>譬彼病目，見空中華，及第二月。</bf>

　　【講】目指清淨眼，喻本覺真智。病指白翳赤眚，喻根本無明。病目者，有病之目也。目既
有病，則所見不真，喻眾生妄見。空指晴明空。月指清明月。空本無華，月亦無二，皆喻本覺真
理。第以目有眚翳，因病目而見空有狂華，天有二月。狂華喻四大為身。二月喻緣影為心。殊不
知身心皆屬妄境。惟妄見有見，真見無見。妄心有知，真心無知也。何以故？以理智不二，心境
一如故。

　　【記】空中華，身相也。第二月，心相也。

　　<h6>壬三結示應徵</h6>

　　<bf>善男子？空實無華，病者妄執。由妄執故，非唯惑此虛空自性，亦復迷彼實華生處。由此
妄有輪轉生死，故名無明。</bf>

　　【講】空實無華句，舉空華攝二月故。意謂本覺性中，惟如如智及如如理。所謂智亦如，理
亦如，一如無二如。喻如淨明眼，見晴明空，唯有晴虛，迥無所有。那有四大之身相，緣影之心
相。今所以有此身心者，因無明妄見而有。大似空華二月，因病目似見而有也。故曰病者妄執。
由妄句，是重牒上句。謂病目起似見，妄執華月，是空中實有。此人已惑虛空之性矣，以空性無
法可當情故。非惟，猶云不但。謂此人不但惑空之性，且更有甚焉者。故云。又復迷虛空實有華
生之處，意顯因無明妄見，執此身心二相，是真性中實有。而不知真性中惟有如智如理耳。更有
迷之甚者，不但迷真起妄，而又將妄作真。迷惑妄元。言實華生處，喻諸妄之根元也。妄元指無
明，以無明為身心之根故。上來惑空性，是迷真體。迷生處，是惑妄元。迷真體則不能修真。惑
妄元則不知斷妄。所以生惟糢糊而生。死亦糢糊而死。一念善天上人間，一念惡地獄鬼畜。故云
由此妄有輪轉生死。末句結成。

　　【記】講義已明，勿待贅言。

　　<h6>辛二執能變成輪</h6>
　　<h6>壬一明無明無體</h6>
<pb n="36"/>

　　<bf>善男子？此無明者，非實有體。如夢中人，夢時非無，及至於醒，了無所得。</bf>

　　【講】無明為能變。身心為所變。所變虛妄，上已分明道破。能變虛妄，恐猶未了，今且先
明無體，故云非實有體。以迷時似有，覺則元空，故借夢物以顯無體也。

　　【記】變者變現之意。譬如迷心變識。心為能變，識即所變也。此科能字及上科所字，皆就
生滅門不覺義邊說。上科所變，指妄身妄心。此科能變，即指無明。無明是根本，身心是枝末。
由根本而生枝末，由無明而生身心。然無明無體，實不能生，不過有變現耳。如以一巾幻作一兔
，儼然兔也。然特由巾變出，豈由巾生出哉？無明變現身心，亦復如是。於此不執，即無輪迴。
蓋最初無明，是依他起性。執之則為遍計執性。遍計，惑也。由惑而造業，造業故受輪迴之苦。
若其無執，即無惑。無惑，即不造業，即無輪迴之相。是故病根在一執字。說到無明，境界極細
，諦聽諦聽。無明者，黑闇之義。不在內，不在外，不在中間，乃一假名。今試問心在何處？自
內至外，自頂至足，遍尋不得，祇有一黑漆漆地，即無明也。煩惱一起，無明即現，是為枝末無
明。若根本無明，則大而無外，小而無內，遍一切處。枝末無明，無體而尚有根，根本無明，並
根無之。謂之根本無明者，因其為枝末無明之根本，非言其有根也。然則根本無明，從何而來，
並無來處。一念不覺，即是無明。如無明賊，固是可畏，然不必畏也。何以故？非實有體故。如
燈能破闇，闇既能破，可知無體。譬如全室黑闇，燈光一然，闇相即無。真智一照，無明何在？
全體即是如來大光明藏矣！以燈破闇，以智破惑，其理一也。吾人若能不執，則無明性空，我法
二執皆破，即是真如。並非離無明，別有真如也。眾生未悟以前，內而身心，外而世界，儼然是
有。及至大悟以後，方知一切身心世界，並無實體。譬如夢中所見人物，儼然是有。迨其醒來，
了無所得。夫既了無所得，豈得謂之有體哉？夢中人三字，非謂做夢之人，乃指夢中所見者。人
字當作物字看，喻無明不覺也。醒喻覺悟。了無所得，喻無明無體。凡拿得出者為現量境。如拿
不出乃非量境，全是獨頭意識，如夢境是。

　　<h6>壬二明無明無因</h6>

　　<bf>如眾空華；滅於虛空。不可說言有定滅處。何以故？無生處故。</bf>

　　【講】無因義隱，故重設華喻以顯之。如者，設若義。妄境非一，故稱眾華。是華惟病目能
<pb n="37"/>
見，喻妄境唯無明能現也。目若病愈，不見空華，宛似於空處滅。喻迷若悟時，了達本無無明，
豈非於如中滅乎？然華似滅於空處，不可言空裏定有滅處。喻妄似滅於真中，不可言真如定有滅
妄處也。何以二句，乃徵釋不可說義。謂既有滅處，必有生處。爾當諦觀虛空原無生處，又豈有
滅處哉？虛空尚爾，況真如耶？乃足見無明無因矣。

　　【記】無因者，無根也。空華甚多，故曰眾。空華喻無明，虛空喻真如。眾空華滅於虛空，
喻無明滅於真如。夫無明有根本枝末，因此現出身心世界，皆是空華。迷人不知空華由於病目之
所變現，認為實有。及至病目愈後，不見空華，遂謂空中華滅。試問此華究竟滅於虛空何處？尋
覓不出。何以故？虛空中本無生華之處故。然則無明之滅，以為滅於真如。試問究竟滅於真如何
處？尋覓不出。何以故？真如上本無生無明之處故。故曰無因也。

　　<h6>壬三結妄見成輪</h6>

　　<bf>一切眾生於無生中，妄見生滅。是故說名輪轉生死。</bf>

　　【講】眾生，指未悟真理人也。試研上喻，已知真不生妄也。真既非能生，而無明即非所生
，何以眾生妄執無明有生滅者，所以云無生中妄見生也。本是虛妄，謬謂真實。三細六麤，緣此
而興。是故說名輪轉生死，非無謂也。

　　【記】無明本無生滅。說生說滅，皆眾生妄見。輪轉生死，皆從此起。無明既無生滅，何況
真如，豈有生滅？須知一切境界，皆是依他起性，因緣和合而生。生即無生，所謂不生不滅是也
。只要對境不起分別妄見，我法二執即空，當體即是真如。此文殊章全文，皆教人悟一切法皆無
生滅，有生滅即妄見也。對妄言真，故真如之名，亦是強立。當知無明是假名，真如亦是假名。
一切眾生，指未悟道之人。人若悟道，了得無明無生滅，即了得真如無生滅。由其不了，故有三
細六麤。前言大悟以後，一切身心世界，一無所有。所言無世界者，並非真無，特不執而已。如
昔人自言其學道境界云：『二十年前，見山是山，見水是水』。此言凡夫境界。妄心分別也。復
云：『二十年後，見山不是山，見水不是水』。此言其用功時，但見道見心，不騖於外也。又云
：『大悟以後，山還是山，水還是水』。據此言之，何嘗無山水哉？特不執而已。內而身心亦然
，此理不可不知。三細六麤，乃生滅門中微細之相，即不覺之相。自眾生至菩薩，皆不離此。見
大乘起信論。甚關緊要！茲略述之。夫一念不覺，遂有無明，即第八識。所謂無明業相是也。於
<pb n="38"/>
無生中，妄見生滅，起心動念，而有轉相，此妄心也。名曰能見相。由能見相而有現相，謂現妄
境也。亦曰境界相。此是俱生法執。然妄心妄境，尚是種子，極細極細，非菩薩不能見，是為根
本無明。是為三細相。由此而有六麤相。六麤者，因境界相而起分別，是為分別法執。故第一曰
智相。此尚屬根本無明。念念分別，相續不斷，故第二曰相續相。自此流入枝末無明矣。依相續
而執著，故第三曰執取相。乃思惑也。是為俱生我執。依執取而計名字，故第四曰計名字相，乃
見惑也。是為分別我執。依計名字而生愛憎，動於身口，造種種業，故第五曰起業相。業即招報
，受輪迴苦，故第六曰業繫苦相。古語云：無明為因生三細，境界為緣長六麤。此細相麤相相生
之次第也。修行之法，即就原路還家。從苦相，了業相，除名字相，破執取相，一步一步，逆流
而進。然而末世凡夫，業深障重。欲求赤緊用功，較易著力之處，先在破執。此是下手功夫。如
能執而不執，取而不取，一刀兩斷，乃是上根利器。如其不能，祇有廣造善業，對治惡業，亦可
免招苦報。蓋佛法修行，宜在因上做，不在果上做。故了生死，須從未來上注意。故欲免造業招
苦，先當破執。破執如何著手，須修道諦。道不出戒定慧三學，以其對治貪瞋癡三毒故。三毒者
，生死之根也。三學者，斬生死之劍也。然而難言之矣。即如諸君，終日忙忙碌碌，非公事，即
私事。戒即不能全持。定又不能專修。慧之一字，更不必言。然則又當如何著手。諸君諸君！惟
有念佛法門矣。此一法門，包括無量法門。乃我世尊金口所宣。歷來用此法了生死者，斑斑可攷
，豈可不信！以我之信力，契佛之本願。但能一心不亂，即可帶業往生。便莫便於此矣，穩莫穩
於此矣！雖生下品，猶勝天宮。迨居淨土，親聞說法。則自相續相以至三細相，自然一切清淨，
諸君不可自誤！若能兼修三學，生品更高。是在諸君自勉之耳。

　　<h6>庚三明妄盡還覺</h6>
　　<h6>辛一以智除妄</h6>

　　<bf>善男子？如來因地修圓覺者，知是空華，即無輪轉，亦無身心受彼生死。非作故無，本性
無故。</bf>

　　【講】如來因地，指佛初發心時也。初發心時，即便修於圓覺，知非小根劣器矣。知字急須
著眼。所謂知之一字，眾妙之門。凡夫所以不知，以其無始覺智也。如來因地初發心時，即有此
知，知即智也。始覺真智，能知身心無明之妄，皆如空華。但以眾生不知，妄受輪轉。然眾生所
以不知者，以有念故。今既知是空華，則當下離念。故曰即無輪轉。只此離念一法，便是斷無明
之利斧也。根本既斷，枝葉自然不生。故曰亦無身心受彼生死。此真圓頓教中的大榜樣也。試看
<pb n="39"/>
漸教鈍根，必須研真斷惑。真窮惑盡，其必作之使無。今頓教則不然也。若能悟矣，便知妄無自
性，全體即真。故曰非作故無，本性無故。

　　【記】妄盡還覺，是如來因地。如來當未成佛以前，亦是苦惱眾生，與我輩正同。如來即由
此因地成佛，我輩亦可由此因地成佛，此理易知。然我輩直至今日，依然輪轉生死，並未成佛者
。無他，修不修之異耳，修圓覺不修圓覺之異耳。經言：『無量劫前，佛與阿難，同時聽法。及
至如來成佛，阿難猶為侍者。何以故？阿難常求多聞，如來常求精進故』。是故我輩今日，切不
可聽而不修。然則圓覺將如何修？即是圓照清淨覺相之圓照二字。修圓照功夫，如何方能得力，
即重在一知字。此知，即寂而常照之知，即是真智，亦即妙觀察智，亦即如如智，大乘止觀名為
無塵智。如來因地修圓覺時，了得身心世界，皆是無明之所變現，全在用此真智。我輩今日學佛
，如能用此真智，時時觀照，當下即了生死。何則？內而身心，外而世界。知是空華無實，即不
起執著。當下離念，我法二執即空。豈復尚有輪轉，尚有身心受彼生死耶？非同藏、通、別、三
教之人，不能當下離念。必須漸漸斷惑，漸漸證真。此中作用甚多，謂之分斷無明。若修圓照功
夫，知之即離，離之即覺。故曰非作故無。何以能不作而無，以真如性中，本來無故。試觀知字
，即無字，何等直捷！此乃圓頓大教，難可遭逢，急宜著眼。諸君試離離念看，保得無窮受用也
。

　　<h6>辛二泯智合覺</h6>

　　<bf>彼知覺者，猶如虛空。知虛空者，即空華相。亦不可說無知覺性。有無俱遣，是則名為淨
覺隨順。</bf>

　　【講】彼、指物詞也。知覺，即能知空華之知覺。仍指真智而言。此智由離念而顯，當體即
真。故曰猶如虛空。虛空，喻真理也。如智如理，原無二如。若更起念欲知同虛空之真智者，即
是於虛空中，又復生出空華矣。故曰即空華相。古德所謂靈光獨耀，迥脫根塵。光同淨鏡，不同
鏡體之無知。故曰不可說言無知覺性。同虛空，非有也。靈光耀，非無也。非有非無，故曰有無
俱遣。既然俱遣，則不可說有，又不可說無，當如何稱謂？故曰是則名為淨覺隨順。謂淨圓覺心
，可以隨順證入矣。

　　【記】上科破境，此科又破智。真智無須乎泯。然博地凡夫，用功之時，以智觀境。此智並
<pb n="40"/>
非真智，仍是情識。特下手時，不能不借以為用耳。故須逐層遣除，如知身心是空華矣。然彼知
是空華之知覺，亦如虛空之華。更進一步，即知此知覺如空華之知覺，亦是空華之相。一切皆無
實體。然則知覺之性即無耶？亦不可說。所謂不許說有，不許說無。蓋說有即執有，說無即執無
。凡有所執，即是妄念。必須有無一切俱遣，無知而知，知而無知，方為淨覺。我輩看經聽講，
不過悟點真理。必須勤用功夫，時時參證，是為淨覺隨順。隨順者，隨順真理以合真智也。真理
，如如理。真智，如如智。原無兩樣，要在能隨順耳。此段文字極玄妙，宜細研究，亦不得著文
字相，即是有無俱遣。總之，本科皆表離念之相，即是放下一切。此種淨覺境界，並非證不到，
但怕站不住。宜每早或晚，依此行之。放下一切，空空洞洞，歷歷明明。如其起心動念，即行念
佛，打斷妄想。如此做去，本不為難。所難者，即念頭放不下耳，切要切要！大智慧光，皆從此
出。

　　<h6>辛三徵釋還圓</h6>

　　<bf>何以故？虛空性故。常不動故。如來藏中，無起滅故。無知見故。如法界性，究竟圓滿，
遍十方故。</bf>

　　【講】首句，謂何以有無俱遣，名為淨覺隨順耶？此徵起也。以下是釋成。先釋淨字，即指
清淨真如，虛空句，即起信真如中之空義。非有無一異等相，以離虛妄心念故。常不句，指真如
體。其體不變，故無能動。如來句，指真如用。體雖不變，用有隨緣。所謂隨染淨緣，起十界事
。雖隨緣起滅，而本體凝然，故無起滅。既無起滅，惟是真體，則根塵迥脫，雖有知見，憑何為
依，故無知見。既起滅無從，知見不立，則脫然清淨矣。次釋覺字。法界，指事法界言。謂一一
事法，各有界分，不相紊故。言如法界性如字，作稱字看。言知淨覺已，仍復諦觀此理，稱法界
而為性，此即理隨事遍也。究竟句。既知理隨事遍。仍須審諦進觀。久之不見有事，全事全理，
故云圓滿。此即事得理融也。既得事理融通，自能互遍互攝，重重無盡。故曰遍十方故。此釋淨
覺隨順義也。

　　<h6>己二為酬次請</h6>

　　【記】自此以下，細看講義可知。

<pb n="41"/>
　　<bf>是則名為因地法行。菩薩因此於大乘中，發清淨心。末世眾生，依此修行，不墮邪見。</bf>

　　【講】首句，結前因地法行也，以下正示。謂如來既依之成佛，菩薩即宜因此發心。發心求
佛，自應不慕小道，故云於大乘中，發菩提心。即前所發三心是也。末世眾生，若能依此發心修
行，自然得正住持，而不墮邪見。長行竟。

　　<h6>戊二偈頌</h6>
　　<h6>己一標頌</h6>

　　<bf>爾時世尊，欲重宣此義，而說偈言。</bf>

　　【講】凡偈頌有四種不同：一通頌。不論長行偈頌，但數滿三十二字，即為一偈。二諷頌，
但以偈說法，非頌長行。我祖名為孤起頌。三應頌。與長文相應故。又稱重頌。為鈍根人重說故
。四集施頌。謂集少言以攝多義，施他誦持故。如槃特迦所持者是也。今於四中，屬應頌攝。此
一種中，開之復有六種。一超頌。長文在後，頌在前故。二追頌。以前之長文未頌，追其已失而
頌故。三廣頌。長文略而頌廣故。四略頌。長文既詳，頌可略故。五補頌。長文未周，頌中補出
，文不類而義同故。六義頌。文與長行異，義與長行一故。

　　<h6>己二正頌</h6>
　　<h6>庚一頌酬初請</h6>
　　<h6>辛一頌正因有力</h6>

　　<bf>文殊汝當知。一切諸如來，從於本因地，皆以智慧覺。</bf>

　　【講】此經俱略頌也。長行猶恐未周，今復說偈，故告以當知，謂少言而攝多義，不可忽也
。中二句，文同長行。智慧，即指清淨覺相。覺字，即能斷無明，成佛道。此義攝也。

　　<h6>辛二頌執妄成輪</h6>
　　<h6>壬一頌執所成輪</h6>

<pb n="42"/>
　　<bf>了達於無明，知彼如空華，即能免流轉。</bf>

　　【講】了，謂根本能生枝末。達，謂枝末即有身心。執我執法，妄有輪轉。空華，兼攝二月
。彼字，指現前身心言。知字，即始覺智。大乘止觀稱為無塵智。謂設能知彼四大假合之身，六
塵緣影之心，如空華二月，自然不起我法二執，又無造業招報等事，故能免流轉也。

　　<h6>壬二頌執能成輪</h6>

　　<bf>又如夢中人，醒時不可得。</bf>

　　【講】意謂起念成迷，似有無明。故如夢中之人，夢時非無。若離念即覺，覓之了不可得，
如醒時不得也。觀此足知滅本無滅，生亦無生。故長行云：『於無生中，妄見生滅，故說輪轉生
死』。誠可憫也。

　　<h6>辛三頌妄盡還覺</h6>

　　<bf>覺者如虛空，平等不動轉。覺遍十方界，即得成佛道。眾幻滅無處，成道亦無得。本性圓
滿故。</bf>

　　【講】首二句，頌諸妄淨盡也。覺字，長行云彼知覺者。所謂了妄即真也，故如虛空。平等
者，既知真妄同空，則有無生滅，皆平等也。不動不轉，真體不變，三世不遷，長行所稱淨覺者
此也。次二句，頌不真何待也。其意謂諦觀淨覺，理隨事遍，故曰覺遍。覺既遍已，仍進觀之，
事得理融，互遍互攝，故得至十方界，所以即成佛道也。或謂上云真妄同空，妄固無妄，真亦無
真。如是則無妄可滅，無真可顯。無妄便不墮眾生，無真則不成佛道。今而云成佛者何也？故說
後三句防之。意謂眾幻元無，並非滅真。佛道本成，又非得真。須知本性圓滿，因執妄而成輪。
妄盡真圓，義言成佛。幸勿以有成為疑而難問也。

　　<h6>庚二頌酬次請</h6>

　　<bf>菩薩於此中，能發菩提心。末世諸眾生，修此免邪見。</bf>
<pb n="43"/>

　　【講】如文可知。釋發起序竟。文雖發起，義涉正宗。實為最上乘人，開佛知見。即所謂明
心見性，立地成佛，悟後正好修行也。以上大科序分文竟。

　　<h2>甲二正宗分</h2>
　　<h3>乙一為上根人示真修</h3>

　　【講】正宗分乃出本經之正義，明當教之宗源也。文有十章。大科分五：初為上根人示真修
。以首章真性澈顯，上根人已得領悟，故首科便示真修也。真修有二：一頓，二漸。

　　<h4>丙一示頓修</h4>
　　<h5>丁一普賢啟請——普賢章</h5>

　　<bf>於是普賢菩薩，在大眾中，即從座起。頂禮佛足，右繞三匝，長跪叉手而白佛言：大悲世
尊，願為此會諸菩薩眾；及為末世一切眾生，修大乘者。聞此圓覺清淨境界。云何修行。</bf>

　　【講】從首句至云何修行，是具儀總請。此中圓覺清淨境界，即前文圓照清淨覺相。足見前
章是顯性，故圭峰判入正宗。此章是示修，故請云何修行。足證性修二門，俱不得偏廢也。意謂
佛前所說知是空華，即無輪轉，亦無身心受彼生死。是約最上根人，一念頓悟，當下即了者可然
。至若無如是人，又且如何？想必不假修行，定難了脫。若必修行，宜云何能修也？故總問云何
修行。

　　【記】圭峰自前章於是文殊師利以下，即判為正宗分。山僧則判為發起序，而以普賢以下十
章為正宗分者，各有用意不同。蓋圭峰因佛告文殊，皆無修無證最上法門，乃徹底顯性之談，亦
即當經之宗要，故判為正宗分。山僧則念似此徹底顯性最上法門，佛是在定中說，法侶是在定中
聽，若非文殊法身大士，何能發起，故判為發起序。且徹底顯性之談，吾人若能直下徹悟，何勞
修證？但恐未能承當，必須漸次修行，方克證道。故斷自普賢以下十章，為正宗分。以此十章，
是上中下三根修行法門故。亦令學人，知悟修不可偏廢。徒悟不足以證道。且悟不過開其眼界，
如見鏡中之相，並非真頭。若不精勤修證，永無受用也，圓覺一部經，只有悟修二字。文字不多
，乃全部大藏之指南。文殊是大智，所謂理觀。普賢是大行，所謂事修。頂禮佛足，乃至而白佛
<pb n="44"/>
言。是不起於定，現諸威儀，所謂東方入定西方起。以表全理即事，全事即理，事理並無分別。
身口意三，在佛謂之三輪。在眾生謂之三業。不曰根而曰業者，以此三根，能造種種業也。如不
行十惡而行十善，為世間業。禮拜觀想看經參禪等等，為出世間業。無論何業，不離此三。故今
普賢為大眾啟請，亦不離此三業。頂禮佛足，身業也。右繞三匝，意業也。長跪叉手而白佛言，
口業也。即此威儀，便是修，便是三業清淨。大悲者，同體大悲也。現會菩薩，變易生死未了。
眾生，分段生死未了。非大悲不能救之，故稱大悲。正法千年，像法千年，已成過去。如今之世
，正當末法萬年之初分，故曰末世。非凡夫初心，非二乘初心，乃初發菩提心之人，故曰修大乘
者。聞者，從四依弘法之人而聞也。比丘，居士，皆包在內。自利而不利他，不能謂之弘法。是
故諸居士，欲弘大教，當發大悲。圓覺清淨境界，即是圓照清淨覺相。覺相，是無相之相，即是
真境。真境，是無境之境，即是性也。譬如青黃赤白長短方圓諸色，初與眼合，尚未分別，乃眼
識之現量境迨知此青也，此黃也，乃至此方此圓也。墮於名言，已落到意識上，了了分別，便非
真境。修大乘者，雖聞覺體圓滿，境界清淨，然為無明蓋覆，所以要修。八識田中，無明業相，
時時流動，變現成識，所謂現業流識。不修，則習氣難除也。

　　<bf>世尊！若彼眾生，知如幻者，身心亦幻。云何以幻還修於幻？若諸幻性，一切盡滅，則無
有心，誰為修行？云何復說修行如幻？若諸眾生，本不修行。於生死中，常居幻化。曾不了知如
幻境界，令妄想心，云何解脫？</bf>

　　【講】此持難別問也。問意有三：一謂若彼眾生，知一切無明身心，皆如空華，即是知如幻
者。如是則四大假合之身，六塵緣影之心，皆如幻不實也。既皆如幻不實，又如何以如幻不實之
身心，而還修治於如幻不實之無明耶？譬如以水洗水，水益增多。豈非反資無明，有何益哉！此
一問也。二謂縱若無明幻性，一切盡滅，則亦無有身心，以身心從無明有故。無明既無，則身心
亦無。既無身心，設有頓悟，教誰修行。云何如來尋常復說，必要歷事造修，淨治如幻之無明，
以成正果耶？譬如以空合空，空無益而合無功。徒勞努力，修奚補乎？此二問也。三謂若諸眾生
，聞說如幻，即知不實，本來不用修行。謂理觀事修，均可不用也。果爾，則一切眾生，常在生
死，而起惑造業，業必招報。乘善業則升天上人間，隨惡業則墮地獄鬼畜。惑業不絕，果報常淪
，塵沙劫波，莫之能返。謂不假理觀，無由頓悟，曾不了知如幻境界。不歷事修，無明宛爾，令
妄想心，云何解脫？心尚不能，何況於身？但益繫縛，終無解脫之期。如是則舉世皆成夢漢，誰
為大覺人耶？此三問也。三執既陳，二修必要。鉤深索隱，無以加矣。非普賢孰能與於此也。

<pb n="45"/>
　　【記】上章，知是空華，即無輪轉。夫身心世界，既皆空華。然則作惡亦空華耶？習氣亦空
華耶？修亦空華耶？最易誤會，所以普賢特特啟請。眾生，即聞空華之眾生。知如幻者，如幻字
，指無明。身心因無明而有，無明既幻，身心亦幻。今以如幻之觀，如幻之熏而修。仍不離四大
假合之身，仍須用六塵緣影之心。然則所修之無明，幻也。能修之身心，亦幻也。如以淨水洗濁
水，濁水愈增。以幻修幻，豈非增長無明耶？故曰云何以幻還修於幻。此初請之意也。幻性即無
明。既無無明，即無身心，故曰盡滅則無有心。無明盡滅，空也。無有心，亦空也。一切皆空，
誰為修行。然而復說修行如幻，豈非以空合空，修亦徒勞。此二請之意也。夫以幻修幻，增長無
明。以空合空，修又無補。是修行二字，可以不言矣。然而若諸眾生，本不修行，則必常居生死
幻化之中。曾不了知境界如幻，而因惑造業，因業招苦，輪轉無窮。令妄想心，云何解脫耶？然
則欲出生死，仍非修行不可矣，此三請之意也。請雖三番，其意重在修上。蓋普賢因文殊章，談
性未言修。本會及末世眾生，未必皆上根人。得意者，固是醍醐。不得意者，即是毒藥。何則？
聽法之時，雖知一切空華，迨遇境緣，不知不覺，被境所轉，不能轉境。非用琢磨功夫，無明不
斷，永流生死。細觀普賢請詞，可知悟修並重。夫悟者，悟心為一切法之體耳。但能了此，並非
真悟。必須或即理觀而修，或即事相而修。修之勤久，一時觸著關捩，大徹大悟。了得世界眾生
，皆我本來面目，種種之性，皆是一性，方為真悟。若但云，悟得本來清淨，尚非本來面目。何
以故？本來面目，範圍極大故。一切即一，一即一切，豈僅清淨二字，足以當之。不但此也，尤
須現量見，不是比量見。且就令悟到如此境界，然多生習氣，尚難永除。修之一字，顧不重哉！

　　<bf>願為末世一切眾生，作何方便，漸次修習。令諸眾生，永離諸幻。</bf>

　　【講】此結請方便也。前總請，通於現未。此結請，偏為未來，良以現會有疑是權，末世誤
修堪悲故。方便者，以理事二修皆為方便。二者不知所明，故以作何問之。漸次修者，意謂先以
理觀，次依事修。由理觀故，一念頓悟，當下了知如幻境界。由事修故，漸次琢磨，令妄想心，
歷位解脫。永離諸幻，端在是矣。足見是過來人也。為憐末世眾生，故推不知而備悉問之。

　　【記】最上根人之修，是理觀而修。非同中下根對治而修。無論理觀對治，其必不可無修則
一。且理觀而修之後，仍須不廢事相，所謂與眾生結緣也。何以故？無眾生，無佛可成故。理觀
事相，皆是方便。然不知先理觀乎，抑先事相乎？故結請漸次修習之方便。觀願為句，可知普賢
意在為此末世，因末世眾生，甚可憐憫故。非同本會菩薩，常得聞法故。須知三請，非普賢有此
執情，特為末世作方便耳。故結請，單提末世眾生。
<pb n="46"/>

　　<bf>作是語已，五體投地。如是三請，終而復始。</bf>

　　【講】如上例知。

　　<h5>丁二師資緣合</h5>

　　<bf>爾時世尊告普賢菩薩言：善哉善哉！善男子？汝等乃能為諸菩薩，及末世眾生，修習菩薩
如幻三昧，方便漸次令諸眾生，得離諸幻。汝今諦聽，當為汝說。時普賢菩薩奉教歡喜，及諸大
眾，默然而聽。</bf>

　　【講】當場一問，現未俱益，故重言善哉以讚之。非他人所能，惟普賢能之，故又以乃能而
美之。修習句上，應加問於如來四字，其文方足。菩薩如幻三昧，宜如何習，始得身心自在，幻
境永離耶？良以菩薩和光六道，垂手入廛，凡歷一切境界，無論逆順，皆以如幻二字印之。遇順
境也，識得如幻，則不生喜心。逢逆境也，識得如幻，則不起瞋心。空也如幻。有也如幻。利衰
毀譽，稱譏苦樂，皆如幻也。乃至生死，涅槃，二邊，中道，亦如幻也。如是則在在皆為解脫之
場。無處不是安樂之地。終日度生，不見度相。如斯修習，乃名如幻三昧。初學菩薩，宜漸次而
修習，故曰方便。即以此之三昧，令眾生而得離諸幻也。汝今二句，誡許。時普賢下三句如上。

　　【記】菩薩者，自利利他之人也。即是修大乘者。發大願，悟大理，修大行，證大果，弘大
教，方謂之大。即我輩專修淨土，亦必先發大心，是為普度眾生而修，方能上與阿彌陀佛本願相
應。至要至要！三昧，此曰正受，亦曰正定。了得一切境界如幻，自不見其順逆，而起歡喜之愛
心，煩惱之憎心。憎愛不生，不為境轉，自不造業。一切境界不受，乃是正受，然必由修習如幻
得來，故曰如幻三昧。菩薩了得生死如幻，故入生死海，不受生死苦。了得涅槃如幻，故能不住
涅槃，而度眾生。此三昧之大用也。憎愛不起，即枝末無明不生，得離諸幻，無明永斷。根本無
明既斷，枝末無明亦除。吾人用功，宜將如幻二字，念茲在茲，刻刻不忘。不但身心世界如幻，
即遇圓覺境界，亦當以如幻二字印之。何則？自以為清淨，即不清淨故。如不了此，最為誤事。
倘墮入清淨無為坑中，佛亦難救。乃法身上之大病，不可不知。諦聽，是審諦而聽。即聞而思，
即思而修，三慧同時而起，方為諦聽。

<pb n="47"/>
　　<h5>丁三酬請開示</h5>
　　<h6>戊一長行</h6>
　　<h6>己一酬總請</h6>

　　<bf>善男子？一切眾生種種幻化，皆生如來圓覺妙心。猶如空華，從空而有。幻華雖滅，空性
不壞。</bf>

　　【講】圓覺妙心，具含世出世間一切諸法。不獨如來有之，而一切眾生，無不全體具足也。
今云如來者，即前章云無上法王，有大陀羅尼門名為圓覺，是也。言一切眾生種種幻化，即前所
謂身心無明等皆是也。言皆生於如來妙心者，足見眾生是佛心內之眾生也。空華，喻種種幻化。
虛空，喻圓覺妙心。從空而有，喻妙心隨緣而起也。隨緣而起，起即無起。隨緣而滅，滅即無滅
。故曰幻華雖滅，空性不壞。所謂芸芸是彼，我無預焉。若爾，直須以理觀力，悟得緣起無性，
覺體常圓。此先以理觀修行，酬總請意也。

　　【記】上而菩薩，二乘，下而凡夫以至畜生，皆是眾生。故曰一切。眾生種種幻化，總不出
內外身心，依正二報，而實生於妙心之中。圓覺妙心，為如來之果德，亦眾生所本具。但眾生為
煩惱所障，不得現前，故特標如來二字。如來圓覺，即文殊章無上法王之大陀羅尼也。修者修此
，所謂如來藏性，豈是用幻化心哉？華雖從空而有，空本未嘗生。故幻華雖滅，空性亦不壞。

　　<h6>己二酬別問</h6>

　　<bf>眾生幻心，還依幻滅。諸幻盡滅，覺心不動。</bf>

　　【講】前普賢別問中，起三執疑，故發三問。其第一問云：若彼眾生，知如幻者，身心亦幻
，云何以幻還修於幻。今此釋第一疑也。佛意謂眾生幻心，還依幻滅。幻心即是無明。以根本無
明，是出世眾生之妄想心。枝末無明，是世間眾生之妄想心故。還依幻滅者，謂眾生無明幻心，
還依幻妄之身心，歷事進修而得滅故。

　　【記】眾生無明幻化之心，如何得滅？下手時，仍須即此四大假合之身，歷事進修，方了生
死。仍須用此六塵緣影之心，修習理觀，方得解脫，而後無明幻心乃滅。須知所滅者，特幻心耳
<pb n="48"/>
。覺心本來不動，何以故？本無生滅故。是故吾人修行，先須悟此覺心，而後進修，方可得不生
滅果。若誤認生滅幻心為覺心，即得生滅果。切宜認清。

　　<bf>依幻說覺，亦名為幻。若說有覺，猶未離幻。說無覺者，亦復如是。是故幻滅，名為不動
。</bf>

　　【講】此釋第二疑也。其二問云：若諸幻性，一切盡滅，至云何復說修行如幻耶？今佛釋云
：諸幻盡滅，覺心不動。然此猶是依幻說覺，亦名為幻。何故亦名為幻耶？以若說有覺，猶未離
幻，以是對待法故。然亦不可說為無覺，以說無覺者，猶名為幻，故云亦復如是。蓋以無之與有
，亦是對待法也。以是義故，幻滅名為不動。由不動故，方能和光六道，教化眾生，建水月道場
，作空華佛事，降鏡裡魔軍，證夢中佛果，是名菩薩深修如幻三昧之行也。

　　【記】覺心之覺，乃絕待之覺，並非對幻說覺。若依幻說覺，非真覺也。是故亦名為幻，以
其因塵而有也。所以書中心性二字，言心而必兼性者，表其非生滅心也。我輩凡夫，離依他性，
固是無心可談，須知依他即是圓成。然必待參究之一念脫落，方是不生滅。若稍帶有參究之念，
尚是幻心。故曰，依幻說覺，亦名為幻也。若說有覺，猶未離幻，說無覺者，亦復如是，此四句
更細。蓋謂稍有微細分別，自以為覺，猶未離幻。然則無覺耶？不知既說無覺，尚有無覺之一念
存，亦復是幻。不可以知知，不可以識識，到了連自己也不知的時候，方是不生滅。所謂淨裸裸
，赤灑灑地，一念不生，寸絲不掛，是名幻滅，是名不動。此段文微細極矣！下文則尤細。

　　<bf>善男子！一切菩薩，及末世眾生，應當遠離一切幻化虛妄境界。由堅執持遠離心故。心如
幻者，亦復遠離。遠離為幻，亦復遠離。離遠離幻，亦復遠離。得無所離，即除諸幻。</bf>

　　【講】此釋第三疑也。其三問云：若諸眾生，本不修行，至令妄想心，云何解脫？今佛釋云
：當今現前一切菩薩，及末世中發清淨心人。應當遠離一切幻化虛妄境界，總顯決定要修，非修
不可也。蓋普賢意，恐末世眾生聞說如幻，即知不實，何必修行，故前言本不修行。今佛云應當
遠離者，意顯幻化虛妄境界，務須修行而遠離之。幻妄境界，賅法甚富，故云一切。如前所言，
聖凡依正，身心無明，皆是也。但以遠離非易，要在堅固執持遠離之心，不得放鬆一點，或理觀
頓除，或事修漸遣，念茲在茲，不可暫時不防也。然此且約以心遣幻，果其幻滅，此心亦無所用
。設存此心，猶是淨眼中翳，亦如幻者，故應亦復遠離，此遣第一重能離之心也。次言遠離為幻
<pb n="49"/>
者，謂上已知心如幻，重起遠離。若果心既不有，則重離亦無所用。設存此重離，則麤翳雖離，
細翳猶在，仍為如幻，故應亦復遠離。此遣第二重離心之離也。此下又言離遠離幻者，謂上以遠
離為幻，復起遠離以遣之令化。若遠離巳化，則上之所謂離遠離者，如淨目之虛光，亦名為幻，
故應亦復遠離。此遣第三重離遠離之離也。得無所離者，無可離故。至無可遣，如淨目之真精，
故云即除諸幻。首章所謂圓照清淨覺相是也。又此四段，以後後離於前前。一是以心遣境，如觀
音之亡動靜。二是以離遣心，如彼之亡根。三是以離遣離，如彼之亡覺。四是以極遠離遣離遠離
，如彼之亡空。至得無所離，即彼空覺極圓，寂滅現前也。

　　【記】此段承上文而來，幻化虛妄境界，謂之一切者，由外境以至自己幻心中比量非量等境
皆是。應當遠離四字，及堅執持三字，是用功方法。言此遠離幻妄境界之心，志要固，行要永，
務必堅持到底，方有效力。以下數句，逐層入細，皆禪上用功之病。未用此功者，並不知有此種
種病也。蓋禪人用功，至空空洞洞，極其暢快之時，以為甚妙。不知尚是妄想，尚應遠離，謂遠
離用功之一念也。何以故？心如幻故。不但此也，即此遠離之一念，亦復是幻，亦應遠離。更進
一步，離去遠離為幻之離字，亦是幻念，亦應遠離。就令無念，亦復是幻，亦應遠離。無念何以
應離？以其墮於無記故。無記者，善惡皆無記別，即所謂糊塗心也。總之，用功時雖一極微細之
念，皆當遠離。離至無可離時，方除諸幻。此與楞嚴會上觀音菩薩所說聞思修門，理無有二。特
彼從耳根入，此從意根入耳。看講義自明。現在爾我，外境尚未能離，何論後三層。然必預先研
究，將來用功，方不至為境所瞞。此大乘經所以為大善知識也。末世修行用功，須時時以大經印
證，庶不致為惡知識所誤。切記切記！

　　<bf>譬如鑽火。兩木相因。火出木盡，灰飛煙滅。以幻修幻，亦復如是。諸幻雖盡，不入斷滅
。</bf>

　　【講】此喻上遣之又遣，至無可遣，可謂諸幻盡處，即是淨圓覺心也。如彼觀音生滅既滅，
寂滅現前，即可超越，十方圓明矣。遣意難明，復借喻顯。故曰譬如鑽火，兩木相因。以木能生
火，故必相因方生。喻如虛幻境界，如無明生身心，身心復起無明，循環往復，無有窮已，故以
相因喻之。火出木盡，喻心遣境。木盡成炭，炭熱灰飛。然炭不頓熱，灰必漸飛。喻離遣心，遠
離遣離，極遠離遣離遠離也。煙滅者，謂上以灰覆，是炭熱未盡，尚有微煙。今既灰已飛盡，炭
已熱盡，煙已滅盡，喻得無所離，即除諸幻。所謂遣無可遣，永無有幻也。後四句，以法結合。
以幻修幻句，統賅前之四重，謂以後後幻，修前前幻也。幻盡不滅者，顯出淨圓覺心，全體現前
<pb n="50"/>
也。

　　【記】以法合喻，如文易知。須知諸幻雖盡，覺心本來不動，何致入於斷滅耶？

　　<h6>己三酬結請</h6>

　　<bf>善男子！知幻即離，不作方便。離幻即覺，亦無漸次。一切菩薩，及末世眾生。依此修行
。如是乃能永離諸幻。</bf>

　　【講】佛意謂：若如我所說，則知幻即離，不作方便。離幻即覺，亦無漸次。釋意謂既知是
幻，但自不著，不著即離，故云知幻即離，則不須更作方便以離幻也。離幻即覺者，謂既已知幻
即離，則離無所離，以離於幻也。既離於幻，圓覺妙心，昭昭不昧，故云離幻即覺。又何勞漸次
修證為哉？故云亦無漸次。然雖如是。猶是理觀，未涉事修，所謂理雖頓悟，乘悟併銷，是也。
若更重起事修，乃能永離諸幻，所謂事必漸除，因次第盡，是也。

　　【記】此章所說之修，為上根人說。重在理觀，乃頓教之修也。頓者，智慧明了，知即能離
，離即全離，故不落於階次。然知是悟，離是修，隨修隨證，頓教法門，亦不能不賴修功。況中
下根人，多生習氣，若無事修，安能永離乎？

　　<h6>戊二偈頌</h6>
　　<h6>己一標頌</h6>

　　<bf>爾時世尊欲重宣此義，而說偈言。</bf>

　　【講】準前可知。

　　<h6>己二正頌</h6>
　　<h6>庚一頌總請</h6>

　　<bf>普賢汝當知。一切諸眾生，無始幻無明。皆從諸如來，圓覺心建立。猶如虛空華，依空而
<pb n="51"/>
有相。空華若復滅，虛空本不動。</bf>

　　【講】覺心，即淨圓覺心。此心均賦同稟，凡聖一如。而今言如來者，以眾生迷之，名為理
證，諸佛悟之，能究竟證，覺體雖同，而迷悟天淵。如裴相云：『終日圓覺，而未嘗圓覺者，凡
夫也。欲證圓覺，而未極圓覺者，菩薩也。具足圓覺，而住持圓覺者，如來也』。餘如長行可知
。

　　<h6>庚二頌別問</h6>

　　<bf>幻從諸覺生，幻滅覺圓滿。覺心不動故。若彼諸菩薩，及末世眾生，常應遠離幻。諸幻悉
皆離，如木中生火。木盡火還滅。</bf>

　　【講】初三句合頌，釋前二疑。幻字，指二種無明，及與身心，無明是生妄之心，文云眾生
幻心，是也。身心是所生之妄，既皆從覺而生，即能障覺，設欲顯覺，要必以現前身心進修事行
，除滅能生無明，文云還依幻滅，是也。今以偈不足，且約文義補之。頌釋第一疑也。幻滅覺圓
滿者，果其幻滅，仍復絕諸對待，則覺性圓滿。動、猶去也。覺既圓滿，去向何所，故曰覺不動
。由不動故，所以能入廛垂手，教化眾生。此略頌第二釋也。常應遠離幻者，長文云：應當遠離
一切幻化至遠離心故。今幻之一字，即賅文中一切幻化虛妄境界。應遠離三字，即長文應當遠離
。常之一字，即賅由堅二句。此頌遣第一重也。諸幻悉皆離一句，頌遣至第四盡得除諸幻止也。
如木二句，喻頌可知。結合不頌。

　　<h6>庚三頌結請</h6>

　　<bf>覺則無漸次，方便亦如是。</bf>

　　【講】上句是超頌長文離幻即覺，亦無漸次。下句是追頌長文知幻即離，不作方便。此單頌
理悟，不頌事修，足證此經頓教意也。普賢章竟。

　　【記】偈頌玩講義自明

<pb n="52"/>
　　<h4>丙二示漸修</h4>
　　<h5>丁一普眼請示——普眼章</h5>
　　<h6>戊一眾中具儀</h6>

　　<bf>於是普眼菩薩，在大眾中，即從座起。頂禮佛足，右繞三匝，長跪叉手，而白佛言：</bf>

　　【講】科文中言漸修者，是圓漸，非漸漸也。

　　<h6>戊二備陳請詞</h6>
　　<h6>己一正以備陳</h6>

　　<bf>大悲世尊！願為此會諸菩薩眾，及為末世一切眾生，演說菩薩修行漸次。云何思惟？云何
住持？眾生未悟，作何方便，普令開悟？</bf>

　　【講】急欲求佛憐憫，故稱大悲世尊。此會指現前新學。末世指未來初心。願為及為者，二
俱當被之機故。演說修行漸次者，謂應修何等觀行，觀行難以遽修，其最初入手，必有由漸當急
，次第入門，故先請示令知。思惟者，用心參究。眾生不知，故代問云何。住持者，不被境遷。
未悟者，未大開悟，求必大開，故問作何方便。蓋必求圓融無礙，漸次深修也。

　　<h6>己二反顯問由</h6>

　　<bf>世尊！若彼眾生，無正方便，及正思惟。聞佛如來說此三昧。心生迷悶。即於圓覺，不能
悟入。</bf>

　　【講】恐謂時節若至，其理自彰，何勞預為致問。故稱世尊，以若彼眾生等而反顯之。正方
便，即指修行漸次，如楞嚴前二漸次，不爾則入手無門。正思惟，如第三漸次，違其現業，不爾
則覺路難通。雖聞如幻，堅執難融，故曰迷悶。迷者迷於我，以我相能亂心故。悶者悶於法，以
法相能覆性故。為此二相迷悶，故於圓覺不能悟入。如是則正方便，正思惟，二問，其勢不容已
也。

<pb n="53"/>
　　<h6>己三總以結請</h6>

　　<bf>願興慈悲，為我等輩，及末世眾生，假說方便。</bf>

　　【講】慈與開悟之樂，悲拔迷悶之苦，故請願興。假說方便者，不是單請漸次，蓋通約住持
等，皆方便也。良以圓覺本有，我法元空，實不假於方便。其如現會根有利鈍，末世惑有厚薄。
根利惑薄者，聞此三昧，已搖鞭影。根鈍惑厚者反生迷悶。於覺不悟。是故以假說方便為請。蓋
是求佛於無方便中，權宜巧設，假立名言。令彼根鈍者，迷悶釋，覺性入，恩莫大焉。

　　<h6>戊三至三顯殷</h6>

　　<bf>作是語已，五體投地。如是三請，終而復始。</bf>

　　<h5>丁二師資緣合</h5>

　　<bf>爾時世尊告普眼菩薩言：善哉善哉！善男子！汝等乃能為諸菩薩，及末世眾生，問於如來
修行漸次，思惟住持，乃至假說種種方便。汝今諦聽，當為汝說。時普眼菩薩奉教歡喜，及諸大
眾，默然而聽。</bf>

　　【記】上來兩大科文，因大師示疾，由他師遵照講義宣演，故無記錄。（記者識）

　　<h5>丁三酬請開示</h5>
　　<h6>戊一長文</h6>
　　<h6>己一約妄盡還覺以酬請</h6>
　　<h6>庚一妄盡還淨覺</h6>
　　<h6>辛一酬修行漸次請</h6>

　　<bf>善男子！彼新學菩薩，及末世眾生。欲求如來淨圓覺心，應當正念，遠離諸幻。先依如來
奢摩他行。堅持禁戒，安處徒眾，宴坐靜室。</bf>

<pb n="54"/>
　　【講】文分為二。初酬修行請。欲求如來覺心者，謂如來本起因地最初發心，先以直心，正
念真如，始能遠離諸幻。汝等欲求，非此不可，故以應當誡之。次酬漸次請，謂行遠自邇，登高
自卑，汝等果能欲求，亦應有先依者。奢摩他此云止，謂外止一切惡事不應行，內止一切惡念不
應起。如來於因地中，最初亦先依此，故是如來行也。禁戒者，三聚條多，難盡縷析。若約其最
所發禁者，大則十重，小則四夷。堅持者，如惜浮囊，絲毫無容犯故。徒眾者，從學法侶。令其
四事不闕，無所忮求，名為安處。處，猶住也。設不令其安處，於自禪觀時，未免有所擾故。宴
坐者，宴安而坐，所謂身體及手足，靜然安不動。且約因戒生定，以為入觀之方便門也。靜室，
即清淨房舍。望下即是入觀之堂，望上即是坐禪之處，應當離葷臭，絕喧囂，故云靜也。

　　【記】欲求如來淨圓覺心，全以正念為根本。正念者，無念也。正念一起，如皎日當空，眾
林失白，那有不能離幻之理。以正念為本，方可用正思惟功夫。以下即言修持方法。若就止觀分
說，則奢摩他是止，謂體真止，方便隨緣止，息二邊分別止，是也。若止觀雙說，則奢摩他是體
真止，觀是空觀。從一止一觀下手，用功到究竟，則一止即三止，一觀即三觀。若僅依奢摩他行
，則惟一止一觀。依如來奢摩他行，則舉一即三。止即定，觀即慧，止觀雙修，即定慧雙得。依
如來奢摩他行，亦須從戒入手，可見戒為最要。如渡海之浮囊，如長夜之寶炬，如遠行之導師。
此章修行漸次功夫，所謂思惟，所謂住持，以奢摩他直貫到底，實為一空觀也。

　　<h6>辛二酬思惟住持請</h6>
　　<h6>壬一明正思惟</h6>
　　<h6>癸一觀身是幻</h6>

　　<bf>恆作是念：我今此身，四大和合。所謂髮毛爪齒，皮肉筋骨，髓腦垢色，皆歸於地。唾涕
膿血，津液涎沫，痰淚精氣，大小便利，皆歸於水。暖氣歸火。動轉歸風。四大各離。今者妄身
，當在何處？即知此身，畢竟無體。和合為相，實同幻化。</bf>

　　【講】恆念者，謂二六時內，四威儀中，念茲在茲，不可須臾離也。先觀身者，以我執偏重
，急先務也。四大和合句是總觀。謂堅、濕、煖、動、假合為身，此易知者。所謂下是別觀。稍
難知者，故詳示之。髮生頭上，毛遍身中，指之甲，口之牙，肉之表，皮之襯，肉之力曰筋，肉
之核曰骨，骨中脂曰髓，頂中髓曰腦，以及身之垢膩，身之顏色，此等皆屬於地也。口垂曰唾，
鼻出曰涕，肉潰曰膿，紅潤曰血，血之精內會曰津，外泄曰液，涎沫，唾之病也。喉出曰痰，目
<pb n="55"/>
流曰淚，乃至精氣便利等，皆屬於水也。身中之暖觸是氣，從火大來，故仍屬火。身中動作運轉
，從風大來，故仍屬風。如楞嚴之八還，皆向來處去。此經之四歸，亦向來處歸。歸、屬也。但
彼以各還顯有性，此以各歸顯無身。故次下即云四大各離，身在何處？只此一言，教下手習觀時
也。正觀之時，各有所歸，即名為離。離則無身，故徵以當在何處？實顯其無處也。處尚不有，
體復何云？故曰即知無體。和合者，四大假合。為相者，幻妄稱相。相即無相，故曰同幻。

　　【記】恆即是正。念即思惟。念茲在茲，不令邪思攙入。我今此身至實同幻化，實一參究之
大話頭。

　　<h6>癸二觀心是幻</h6>

　　<bf>四緣假合，妄有六根。六根四大，中外合成。妄有緣氣於中積聚。似有緣相，假名為心。
善男子！此虛妄心，若無六塵，則不能有。四大分解，無塵可得。於中緣塵，各歸散滅。畢竟無
有；緣心可見。</bf>

　　【講】承上已知身同幻化，如何復有根塵及識心耶？故以四緣假合等云云。四緣指見、聞、
覺、知、以四性皆有能緣義故。以四性和合，妄有根相。六根者，見為眼根，聞為耳根，覺為鼻
舌身之三根，以三根皆合而方知，故總名為覺，知為意根，此先有六根也。因有六根，復對外之
四大，故稱六根四大。然內之四性，既可分為六根，外之四大，亦可分為六塵，此次有六塵也。
中即是內，合成者，謂內根外塵，合成十二處也。緣氣，指六識緣影。緣影雖妄，居然有六識之
氣分，故曰緣氣，於中積聚，謂於內外根塵之中，積聚不散，此後有六識也。似有能緣之相，既
稱似有，安得為真？故云假名為心。然根塵識三，雖同妄有。而起惑造業，惟六識之力最強。急
欲令其觀識虛妄，至重呼以告之，俾留意也。此虛妄心，即指六處識心。托塵似現，故曰無塵不
有。即彼外之六塵，亦是四大假合，若四大分解，則無塵可得。據此則於根塵識中，能緣之根，
所緣之塵，各歸散滅。內外不成，中云何立，故云畢竟無有緣心可見。畢竟者，決定義，謂到底
無有也。首章云：『一切眾生，從無始來，種種顛倒，妄認四大為身，六塵緣影為心』。今既觀
身心二俱如幻，自是不復妄認，則顛倒日損，而正見日益矣。總結正思惟竟。

　　【記】見、聞、覺、知、能緣色、聲、香、味、觸、有此能緣之性，故有六根。虛妄而有能
緣之氣分，此氣分由四大而得，入於六根之中，積聚而有緣相。我們修觀時，在靜室中。試參究
<pb n="56"/>
此境界，外無身，內無心，一念不起，心與境合，當體即真。直至圓裹三世，一切平等不動，此
觀方修到底。

　　<h6>壬二明正住持</h6>
　　<h6>癸一法說</h6>

　　<bf>善男子！彼之眾生，幻身滅故，幻心亦滅。幻心滅故，幻塵亦滅。幻塵滅故，幻滅亦滅。
幻滅滅故，非幻不滅。</bf>

　　【講】彼眾生，指求圓覺之人。求淨圓覺，須先觀身如幻。如幻之境能住持，則幻身自滅。
幻身滅故能住持，則幻心亦滅。以心依於身，身滅則心無所依故。幻心滅故能住持，則幻塵亦滅
。以塵托心現，心滅則塵無所托故。幻塵滅故能住持，則幻滅亦滅。以為滅塵故，立幻滅名。塵
既已滅，幻滅無所用故。幻滅滅，故能住持，則是法法皆真，故曰非幻。非幻則體無終窮，故不
滅也。

　　【記】奢摩他一觀到底，方知身是幻，心是垢，幻滅而非幻現前，乃不滅也。

　　<h6>癸二喻說</h6>

　　<bf>譬如磨鏡，垢盡明現。</bf>

　　【講】求淨圓覺，如磨鏡然。幻身，幻心，幻塵，幻滅，重重蓋覆，不是淨圓覺心，皆如鏡
上之垢。身滅心滅，乃至幻滅亦滅，如鏡垢磨盡，非幻即覺心也。如鏡之本明，全體俱現。喻文
雖略，攝義無遺耳。

　　<h6>癸三法合</h6>

　　<bf>善男子！當知身心。皆為幻垢。垢相永滅，十方清淨。</bf>

　　【講】恐其聞久失意，故重呼以教之。不了身心如幻，執我，執法，蓋覆淨圓覺心，故云皆
<pb n="57"/>
為幻垢。垢相，指身心塵滅四重。必至盡滅，方為永滅。如是則法法皆真，故云十方清淨。此約
義而合也。

　　【記】看講義自明。

　　<h6>癸四結示</h6>
　　<h6>子一結示因執成垢</h6>
　　<h6>丑一喻顯</h6>

　　<bf>善男子！譬如清淨摩尼寶珠，映於五色，隨方各現。諸愚癡者，見彼摩尼，實有五色。</bf>

　　【講】清淨摩尼寶珠，此珠龍王髻中所有。清淨言其體內外明徹，無垢染故。摩尼言其用，
此云如意，能雨寶故。寶珠言其相，非尋常物，珠中寶故。是影現，對彼外之五色，影現於內
，故云於五色。喻如淨圓覺心，對眾生外之五陰身心，影現心內。隨方各現者，何方有五色，
即於何方影現。喻眾生何類中有五陰身心，即隨何類影現，如形影相肖也。世人不知是影，名為
愚癡。喻眾生不達是幻，名為凡小。以凡夫愚我，小乘愚法，同一愚也。影元無實，由世間不知
是影，遂見五色。喻幻元非真，由凡小不了是幻，遂執真有五陰。執我執法，即其相也。

　　【記】講義文顯可知。

　　<h6>丑二法合</h6>

　　<bf>善男子！圓覺淨性，現於身心，隨類各應。彼愚癡者，說淨圓覺，實有如是身心自相，亦
復如是。</bf>

　　【講】圓覺淨性，合摩尼寶珠。現於身心，合於五色。隨類各應，合隨方各現。迷影迷幻
，義亦相似，故皆以愚癡名之。說淨圓覺，實有自相，合摩尼實有五色。法喻義同，故云亦復如
是。

　　【記】圓覺淨性是體，即圓成實性，乃實有者。現於身心是用，即依他起性，乃如幻者。遇
<pb n="58"/>
淨緣即應四聖，遇染緣即應六凡，故曰隨類各應。實有如是身心自相，為遍計執性，乃本空者。

　　<h6>丑三結成</h6>

　　<bf>由此不能遠於幻化。</bf>

　　【講】承上執為實有而言。謂由此執身心為實有，於中諍人競我，計是較非，所以不能遠於
幻化。既不能遠，自應常在其中。惑業苦三，如惡叉聚，輪轉往復，染污覺心，成深垢也。

　　<h6>子二結示垢盡還淨</h6>

　　<bf>是故我說身心幻垢，對離幻垢，說名菩薩。垢盡對除，即無對垢及說名者。</bf>

　　【講】是故二字，承上不能遠離而言。所以不能遠離，由於不知身心是個幻垢。以是之故，
我說身心是幻是垢。若能知得是身如幻者，應當遠離。知心是垢者，設法對治。對即對治心垢，
離即遠離身幻也。果能對離幻垢，佛說是人名為菩薩，非尋常人比也。垢盡者，不肯得少為足，
必至究竟淨盡。垢既淨盡，則對治亦無所用矣，故曰對除。垢盡對除，即無對垢之人，人既不有
，名將安立，故云即無對垢及說名者。至此，豈非全體淨覺妙心耶？故科名垢盡還淨。

　　【記】不能離垢，是六凡眾生。能離垢，是菩薩。垢盡對除，即如來。即無對垢及說名者，
即淨圓覺性。絕對無待，即佛之名字，亦用不著。

　　<h6>庚二隨順還圓覺</h6>
　　<h6>辛一理事互融</h6>
　　<h6>壬一承前起後</h6>

　　<bf>善男子！此菩薩及末世眾生，證得諸幻滅影像故，爾時便得無方清淨。無邊虛空，覺所顯
發。</bf>

　　【講】菩薩眾生，均是求圓覺人也。證得諸幻滅影像者，謂一切諸法，本屬幻有，元是淨心
<pb n="59"/>
影像，今以得正住持故，一得永得，再不至為影像所搖，故云證得。爾時，即證得之時，影像既
滅，淨覺畢露，故云便得清淨。無方者，即周遍義。無邊虛空，向因無明幻垢，障蔽淨圓，而成
頑虛。今證得幻滅障除，覺性顯發，則無邊虛空，轉成無際淨圓矣。楞嚴云：『一人發真歸元，
十方虛空，皆悉銷殞』。正此謂也。前云無方清淨，於此可見。

　　【記】證得諸幻滅影像，是時惟有淨圓覺性，故得無方清淨。無邊虛空，空觀到底，則一空
一切空，所謂淨裸裸赤灑灑地也。虛空最大，然尚包含於覺性之中，性融妙理，虛空不大，蓋對
妄方有。既覺則虛空無邊，即虛空即覺，即覺即虛空，故云覺所顯發。

　　<h6>壬二正明理事</h6>
　　<h6>癸一依理成事</h6>
　　<h6>子一成世間法</h6>
　　<h6>丑一別明</h6>
　　<h6>寅一成根處</h6>

　　<bf>覺圓明故，顯心清淨。心清淨故，見塵清淨。見清淨故，眼根清淨。根清淨故，眼識清淨
。識清淨故，聞塵清淨。聞清淨故，耳根清淨。根清淨故，耳識清淨。識清淨故，覺塵清淨。如
是乃至鼻，舌，身，意，亦復如是。</bf>

　　【講】承上無邊虛空，尚是覺所顯發。則覺心圓滿；明淨可知。正由圓滿明淨故，則無法不
顯。因無法不顯，則顯隨緣所成阿賴耶識，亦成清淨心也。由賴耶清淨故，依賴耶所分見塵之性
，亦成清淨性也。由見性淨故，則見性所依之眼根，亦成清淨性也。由眼根淨故，則所發之識，
亦成清淨性也。由眼識淨故，則賴耶所分聞塵之性，亦成清淨性也。如是乃至，可以例推。

　　【記】覺既圓明，則隨處皆清淨。昔時心逐境移，故不清淨。今則如明鏡照物，故清淨。心
既清淨，則起於心之見性等，亦自然清淨。

　　<h6>寅二成塵處</h6>

　　<bf>善男子！根清淨故，色塵清淨。色清淨故，聲塵清淨。香、味、觸、法、亦復如是。</bf>
<pb n="60"/>

　　【講】六性六識，皆依於根，故統言根。謂六根之中，根根兼性與識，皆成清淨之性。由是
之故，則根所對之塵，亦成清淨性也。

　　<h6>寅三成大種</h6>

　　<bf>善男子！六塵清淨故，地大清淨。地清淨故，水大清淨。火大、風大、亦復如是。</bf>

　　【講】六塵對根之別相，一一皆成清淨性故。則覺性隨緣所成之四大，亦成清淨性也。

　　【記】可以例知。

　　<h6>丑二總結</h6>

　　<bf>善男子！四大清淨故，十二處，十八界，二十五有清淨。</bf>

　　【講】承上由四大各成清淨性故，則隨緣所成內根外塵中識之處界，皆亦各成清淨性也。二
十五有，指三界眾生所依住之處也。古德頌云：『四州四惡趣，六欲並梵天。四禪四空處，無想
及那含』。通稱為有者，以其中生死因果不能無故。舉此處，界、有、三、賅盡世間法也。然諸
經論，皆稱四大為種，以其能成諸法。殊不知所以能成者，不在相而在性，今則方顯其是依彼圓
覺淨性所現。然能現者，既無方清淨。則所現者，故一一皆成清淨性也。

　　【記】看講義可知。

　　<h6>子二成出世法</h6>

　　【講】或問世間法從染緣生，可說令淨。出世法從淨緣生，已是淨法，何故亦說令淨耶？大
疏<rep>答云：</rep>『若凡聖對待，則勝劣懸殊。若稱法界觀，二皆幻化，既皆從緣而起，緣無自體故』。
大乘止觀二卷八頁云：譬如一明鏡。能現人馬像。若以像約鏡，乃云人像鏡，馬像鏡，便有二鏡
之名。若廢像論鏡，其唯一焉。若復以此無二之鏡體，收彼人馬之異像者，人馬之像，亦即同體
<pb n="61"/>
無二也。淨心如鏡，世間出世間如像，類此可知。以是義故，法界法爾常同常別。

　　<bf>彼清淨故，十力，四無所畏，四無礙智，佛十八不共法，三十七助道品清淨。如是乃至八
萬四千陀羅尼門，一切清淨。</bf>

　　【講】彼指上科。謂據上所說世法，皆彼覺性所顯而成清淨。由彼染緣所成世法清淨故，則
淨性隨緣所成出世之法，若因若果，一一皆成清淨之性，故統言一切清淨也。此中唯三十七品助
道法屬因。其餘均屬果。陀羅尼通包因果。此科所列法相，諸大乘經，多標其名目。各家疏解，
仍未盡詳釋。惟大疏最極精詳，閱者知所尚焉。

　　【記】在眾生分上，見六凡起厭，見四聖起欣，故不清淨。今證真空，知空性圓明，故六凡
四聖境界，悉皆清淨。此清淨即自性本體，寂而常照，照而常寂，所謂如如智如如理也。十力，
佛之十種智力，即方便智中開出。一、知是處非處。如持五戒，行十善。應受人天之報，是是處
。然臨命終後，夙世業果先熟，忽生惡趣，是非處。故須通三世計算，此非大聖人不能知。二、
知過現未來及順現等三報。三、知諸禪解脫，三昧垢淨。諸禪，世間禪，出世禪也。三昧有真諦
，有俗諦。垢，凡夫定。淨，聖人定。四、知信等五根。上中下誰一根強，即由誰一根入道。五
、知種種欲樂。有如是欲，能樂如是法。六、知一三五乘；貪瞋癡等種種性欲。七、知一切道至
處。是出世法，行如是道，至如是處。八、知宿住，即宿命通。九、知死此生彼。即天眼智。十
、知自解脫無疑，亦知眾生漏盡涅槃。四無所畏。一、正知一切法，言我是一切正智人等。二、
盡諸漏及習，言我漏盡等。三、說一切障道法。四、說盡苦道。佛作誠言，說此四法，決定無畏
。四無礙智。智緣四境，無拘礙故。一法。如說地水火風等。二義。如堅溼煖動等。三詞。謂得
彼方言以說地等。四於三種智中樂說。十八不共法。力等，二乘有分。惟十八不共法，二乘無分
。一、二、三、身口念無失，佛之身、行、住、坐、臥、皆無失儀，為身無失。說法無一句說錯
，無一句不投機，為口無失。眾生意根，隨時流動，佛則寂而常照，照而常寂，為念無失。四、
無異相。真相無相。為無異相。落於九界之中，即菩薩亦有異相。五、無不定心。佛心如澄渟水
，如無風燈，故無不定之心。六、無不知已捨。佛於不苦不樂受中，知生住滅時。故念念心中，
麤細深淺，無不悉知。知已而捨，如明鏡照物，不留片影。七、欲無減。言度生之欲無減也。八
、精進無減。九、念無減。十、慧無減，慧即平等性智。十一、解脫無減，即妙觀察智。十二、
解脫知見無減，即大圓鏡智。十三、四、五、一切身口意業，隨智慧行。佛之身口意是三輪，故
隨智慧而行。十六、七、八、以智慧知過去現在未來，通達無礙。三十七助道品。謂四念處，四
<pb n="62"/>
正勤，四神足，五根，五力，七菩提分，八正道分也。四念處者，一觀身不淨，二觀受是苦，三
觀心念念無常。四觀諸法無我。四正勤者，一未生惡念令不生，二已生惡念令滅。三未生善念令
生，四已生善念令增廣。四神足者，謂欲、勤、心、觀、修此四神足，可得神通。亦名四如意足
。五根、五力、見前。七菩提分，即七覺支，與八正道俱見前。定與慧或不平均，故須用七覺調
平之，調平則定慧均等，而可入正道。以上名相，學佛法者，不可不知。然亦不可執著名相。

　　<h6>癸二融事同理</h6>
　　<h6>子一同理清淨</h6>
　　<h6>丑一正報同理</h6>

　　<bf>善男子！一切實相性清淨故，一身清淨。一身清淨故，多身清淨。多身清淨故，如是乃至
十方眾生圓覺清淨。</bf>

　　【講】一切，通賅世出世法。實相，略疏云：緣生諸法，皆是虛妄。會緣入實，即為實相。
的指真如淨性，而為諸法真實之相。所謂無相不相，名為實相。謂上來世出世法，雖有染淨差別
之相。今為覺性所顯，同成一實相性清淨也。由此諸法同一性清淨故，托諸法以顯己身。即應融
會得一己之身，與彼諸法同一實相清淨。由己身清淨故，因己會他，亦應融會得多眾之身，同一
實相而得清淨也。如是擴而充之，自一方眾生，乃至十方眾生，同一圓覺清淨。上言實相，今又
言圓覺者，以圓覺乃實相之本體，實相即圓覺真如之自性。由真如不守自性，晦昧真體，現起妄
相，愚迷執以為身。由執身故，尚不見自性，豈見本體？今乃悟妄即真，由真見體。故曰圓覺清
淨。上云無邊虛空，覺所顯發。今提出圓覺清淨，顯應融會世界虛空等，咸同清淨。至下便見。

　　【記】此章雖說修行漸次。然至此恰是言悟修證三者，不可偏廢。所悟之理，即妙圓覺心。
理雖悟，而在凡夫地位；為無明所蔽，不能受用，故須修。修者，修所悟也。修時淨除現業流識
，方能證。證者，無明破而得受用也。修即上來所說奢摩他行，即空觀。空觀到底，即得圓覺淨
心，於是世出世法，同一清淨。何以故？同一覺故。覺則稱為一切實相性，無人我染淨有無等相
。既云實相，何以有一切。蓋一切乃指諸法而言，即上文世出世法皆是。實相有性，虛相無性。
前文四大至八萬四千陀羅尼，皆屬虛相。虛相既除，實相自然清淨。既能清淨，即不必離身，故
一身清淨。一即多，多即一，故多身清淨。修奢摩他行。以正思惟心，照一切生滅之相。生滅是
所觀，正思惟是能觀。凡生滅皆因境而生。我既無生，何須託境。境因心而有。我既無心，安得
<pb n="63"/>
有境？由此圓照一心，生滅二相，寂然不生，故境空。有空相，猶陷於偏。必併空相無之，乃為
真空。如是不必離空，空即實相。不必離照，照即實相。不必離生滅，生滅即實相。不必離身，
身即實相。故云多身清淨，乃至圓覺清淨。此一段文極微細，非思議所能到。蓋眾生所用以思議
者，皆分別心，未能離念也。然又不可諉為此係如來境界，非凡夫所可造。須知如來亦由凡夫修
得。應當照上文所言，正念持戒奢摩他行做起。夫真如不守自性，則迷圓覺為不覺，迷妙明為無
明。由因中之癡而生三細，為根無明。由緣中之癡而生六麤，為本無明。由根本無明，而生枝末
無明。枝無明，思惑也。末無明，見惑也。如此則自性尚不見，安能見一真本體哉？

　　<h6>丑二依報同理</h6>

　　<bf>善男子！一世界清淨故，多世界清淨。多世界清淨故，如是乃至盡於虛空，圓裹三世，一
切平等清淨不動。</bf>

　　【講】承上應云十方眾生清淨故，由正會依，故得世界亦清淨也。由一現住世界清淨故，緣
一通多，故應融會得多世界同一而清淨也。擴而充之，乃至盡於虛空，圓裹三世，所有一切世界
，同一實相平等清淨不動。上言清淨。今又言平等不動。以世界有染淨不同，若對染說淨，亦非
真淨，此則染淨同歸一性，故曰平等。不動者，約三世論，以清淨心有過現未來，亦非真淨。今
則圓裹三世，同歸真常，故曰不動。又上云：證得諸幻滅影像故，便得無方清淨。此提出平等不
動，顯應知覺性遍滿，清淨不動，圓無際故。

　　【記】性清淨故相清淨。理清淨故事清淨。融理同事即融相歸性。何以故？性相不二，理事
一如故。世界本無染污，染污全由眾生分別妄執之心。心既清淨，則不必離身而身清淨。身既清
淨，則不必離世界而世界清淨。覺性圓明，豎窮三際，橫遍十方，故虛空清淨。圓裹三世者，過
去未來，皆攝入現在，初無三世之相，故云平等。此處提出不動二字，最宜注意！蓋前文所言皆
為遣，此言不動為立。遣則一切俱非，立則一切俱是。何以故？同一實相，同一覺故。

　　<h6>子二同理不動</h6>

　　<bf>善男子！虛空如是平等不動，當知覺性平等不動。四大不動故，當知覺性平等不動。如是
乃至八萬四千陀羅尼門平等不動，當知覺性平等不動。</bf>
<pb n="64"/>

　　【講】能同者事，所同者理。事有世出世法。世法雖多，五大賅之。五大之中，空大居先，
故今先言虛空。承上會得虛空如是平等不動，則見虛空者是誰？殊不知非虛空有動不動，當知是
覺性平等不動也。四大亦然。如是乃至，超略詞也。承上世法既爾，例知出世法，亦無不皆然也
。此段經意。由前以理融事，事同理而平等，故每見一事，即點明曰覺性平等不動。雖然如是，
而事理依然似有二體。至下文，則理事渾然無二矣。

　　【記】從真空而顯不空，故曰不動。不動者，諸法寂滅相。眾生以生滅心觀之，故有動相。
並非法動，實是心動。六祖云：不是風動，不是旛動，仁者心動，即此理也。上來遣。先從世間
法遣起，而後及於出世法。此處立。亦由世間法起，而及於出世法。世間法不外五大，空大居先
，故首言虛空。虛空無相，有何動與不動？蓋不動者，覺性也。文中當知二字，最宜注意。並非
四大有動與不動，乃覺性之生滅。迷覺則四大動，悟覺則四大不動。如是推至出世間法亦然。對
境不起分別，境即是心。若起分別，能見是妄，所見亦妄。故處處點醒覺性平等不動。

　　<h6>子三同理遍圓</h6>

　　<bf>善男子！覺性遍滿清淨不動圓無際故，當知六根遍滿法界。根遍滿故，當知六塵遍滿法界
。塵遍滿故，當知四大遍滿法界。如是乃至陀羅尼門，遍滿法界。</bf>

　　【講】此總承前一切諸法，俱為覺性圓明所顯，而成清淨不動。證知覺性遍滿法界，無法不
包，無界不遍，故曰圓無際也。既知覺性如是，又復應知法界中所有內之六根，渾同覺性遍法界
也。若不遍滿，則成有際。故向下諸法，皆由圓無際故，一一悉遍滿也。世出世法，無不皆然，
豈非理事互融乎？

　　【記】覺性遍滿。彼六根安能離覺性，故亦遍滿。根本無根，因塵而有。塵本無塵，因根而
有。根既遍滿，故六塵亦遍滿，塵不離四大，四大不離塵。塵既遍滿，故四大亦遍滿。世間法遍
滿，則出世法亦遍滿，法界一切法，皆自性所具故。然不可言自性即一切法，心本非一非多，不
可執定是一，亦不可執定是多。

　　<h6>辛二攝入無礙</h6>
<pb n="65"/>
　　<h6>壬一所證互相攝入</h6>

　　<bf>善男子！由彼妙覺性遍滿故。根性塵性，無壞無雜。根塵無壞故，如是乃至陀羅尼門，無
壞無雜。如百千燈，光照一室。其光遍滿，無壞無雜。</bf>

　　【講】此法說也。由彼妙覺性遍滿世出世法故，此承上文出攝入之由也。根性塵性等，約世
法言之。由性遍滿故，根塵隨性，一一皆無壞無雜。謂根入塵而根不壞，塵入根而塵不雜。如根
入塵既爾，塵入根亦然，故總云無壞無雜。根塵無壞句，牒上為由。不言無雜者，可例知故。如
是則四大性，力無畏性，乃至陀羅尼門性，一一皆無壞無雜。如百千下，喻顯。燈喻世出世法，
光喻諸法之性，室喻盡虛空界。光各遍滿，喻互相攝入。末句。謂此光入彼光，不見壞相。彼光
攝此光，不見雜相。喻諸法之性，可知。

　　【記】如來說法。必先說一切俱非而遣之。然後復說一切俱是而立之。佛法之妙，妙在此。
此處所以於離一切相後，再說妙覺也。妙覺是性，根塵是相，性相由來不二故。以妙覺性與根塵
互相攝入。根塵入妙覺，不失其本體，故云無壞。妙覺入根塵，妙覺依然如故，不見有根塵雜在
其中，故云無雜。世間法入妙覺性中，世間法無壞。妙覺性攝世間法，妙覺依然無雜。如是乃至
出世間法亦然。此之謂理事無礙，事事無礙。如百千燈，其一燈之光，遍滿一室，百千燈光，亦
遍滿一室，豈復有壞有雜耶？

　　<h6>壬二能證彼此無礙</h6>

　　<bf>善男子！覺成就故。當知菩薩不與法縛，不求法脫。不厭生死，不愛涅槃。不敬持戒。不
憎毀禁。不重久習，不輕初學。何以故？一切覺故。譬如眼光，曉了前境。其光圓滿，得無憎愛
。何以故？光體無二，無憎愛故。</bf>

　　【講】證知覺性遍滿諸法，無壞無雜，名為成就。由成就故。當知此等菩薩，不與諸法作繫
縛，不求於法成解脫。以既知覺性遍滿，則法法皆覺，縛脫無二故。既知覺遍，則生死亦覺，涅
槃亦覺。故於生死不厭，涅槃不愛。持亦覺，毀亦覺，故不敬不憎。久亦覺，初亦覺，故不重不
輕。上來所以一切平等者，何故爾耶？蓋覺性遍滿，無法不覺故。故云一切覺故。譬如下，更以
喻顯。眼性之光，喻妙覺明性。以性光在眼，喻妙覺明性之在法故。前境者，統賅眼家所見。喻
<pb n="66"/>
一切法，統為妙覺明心所照故。曉了者，不假分別。喻妙覺圓照，不涉思惟。其光遍滿，喻一切
皆覺。得無憎愛，即喻一切平等。科云彼此無礙者此也。

　　【記】覺成就故四字，最要緊！覺未成就，則於一切法有善惡彼此相對待。覺成就，則法法
無非覺性。菩薩，指覺成就者言。於世法無縛相，故不厭生死。於出世法無解脫相，故不求涅槃
。覺性圓明不動，不見有持戒毀禁之相，何有於敬憎。覺未成就斷難藉口。覺未成就，故見有久
習初學之分。成就則真覺圓明，是現量境界，故無所重輕。眼光如明鏡，照了前境。光是體，乃
第八識之見分。所照山河大地，乃第八識之相分。以現量照前境，不起分別，故無憎愛。若一入
六識比量，則有憎愛矣。光體無二者，眼中之光，與諸法之體，根境不二，能所一如，故曰無憎
愛也。

　　<h6>己二約修習成益而開示</h6>
　　<h6>庚一承明修習成益</h6>
　　<h6>辛一知眾生本來成佛益</h6>

　　<bf>善男子！此菩薩及末世眾生。修習此心得成就者，於此無修，亦無成就。圓覺普照，寂滅
無二。於中百千萬億阿僧祇不可說恆河沙諸佛世界。猶如空華，亂起亂滅，不即不離，無縛無脫
。始知眾生本來成佛。生死涅槃。猶如昨夢。</bf>

　　【講】此科文雖承上而來，而此菩薩，卻不指覺成就，乃遍指末世中乍發心者。修習此心，
即依圓觀。直觀此心，日久功純，豁爾心開，頓見此心，朗然虛靜。不見有行可修，有果可證，
故云無修，亦無成就。惟一圓覺普照，寂滅之性存焉。於中下，且約依報言之。於中者，即於圓
覺寂滅性中，隨緣現起恆沙諸佛世界。且不是一恆沙，乃有不可說恆河沙諸佛世界，乃阿僧祇不
可說。又非一阿僧祇，乃百千萬億阿僧祇，如是不可說諸佛世界。大疏云：然此中意，蓋直指盡
虛空界所有世界，不是算其數量，為欲引機造無邊境，故假積多數耳。喻從緣現起，本無自性，
故如空華。成壞變遷，了無定體，故云亂起亂滅。總顯空華無實，世界非有，唯一圓覺普照寂滅
無二也。不即者，不即世界，從緣無性故。不離者，不離覺性，當體即真故。次約正報言。準前
依報，應是於圓照寂滅性中，現起十種法界。因惑業結縛，而成六凡。緣修無為解脫，而成四聖
。雖縛脫不同，俱是緣起無性，當體即真，故雙無也。始知者，由無縛脫而始知也。既無縛脫，
蓋是四聖六凡，同一圓覺。圓覺既同，則眾生本來圓覺，與佛無二，故云本來成佛。由此返觀，
<pb n="67"/>
從前眾生之輪轉生死，並諸佛之取證涅槃。均是迷眼所見，非圓覺之真境，故云猶如昨夜一夢，
覺後元空故也。

　　【記】欲成就利益，自己受用，必假修習。本文修習，承上文佛言而來。修習方法，先當正
念，次當持戒修定，然後得慧成益。正念是修習時第一下手功夫，本此正念，然後依奢摩他行，
堅持禁戒。堅持禁戒，為修奢摩他行之根本。奢摩他者，在因曰止，在果曰定，因戒生定，因定
生慧，得此定慧，方能成益。修習所成之利益，即在得成就三字。夫眾生本來成佛一語，言之雖
易，知之實難。蓋佛者，覺也。若謂即今是佛，試問我輩二六時中，常覺否？不迷否？若常不覺
則迷矣！迷則非佛而眾生矣！是故應當修習。修習成就，即能由迷而覺，而有成佛之利益矣。於
此無修亦無成就。此兩無字，須細加研究。上文云修習得成就。是明明有修有成就，何以云無？
須從修習此心得成就者一句注意。蓋自正念堅持禁戒，而觀此四大假合之身，與六塵緣影之心，
識得身心皆屬幻妄。知幻即離，何嘗落於方便。離幻即覺，何嘗落於漸次。至於諸幻既離，真心
獨露，覺相圓明。方知向來所修者，不是修真心，乃是修妄心。不是修智，乃是修習氣。不是修
無，乃是修有。不是修空，乃是修幻妄境界也。良由圓覺心性，無法不具，無覺不周，不增一絲
，不減一毫，本來遍滿，本來清淨，更何須修？又何成就？故曰無修無成就也。然須修習此心得
成就後，方可說無修無成就。斷不可於未成就之時，先說無修無成就也。圓覺普照寂滅無二者。
圓覺普照，為本有之妙智。寂滅，為本有之妙理。理智一如，故曰無二。蓋自修習成就以後，遂
有此境界現前。所謂盡大地是沙門一隻眼，盡十方是當前一卷經。睜開此眼一看，十方虛空，無
量無邊，如在目前，一切淨穢國土，皆我性中之物。凡修行人須先識得此心，豎窮橫遍，以此豎
窮橫遍之心，起修得證，方知此種境界。總之一切諸佛國土，皆在凡人圓覺寂滅之心中。故當以
圓覺寂滅之性，為能修之智。即以圓覺寂滅之境，為所修之境。於中百千萬億阿僧祇不可說恆河
沙諸佛世界句，阿僧祇，不可說，皆是數名，華嚴第五十二數，名阿僧祇，此云無數。華嚴十大
數中，以阿僧祇為首數，不可說為第九數。恆河本名殑伽。譯為天堂來。此河之沙，其細如麵。
恆河沙者，極形其多耳。此所謂百千萬億阿僧祇不可說等，世尊並非實指其數，乃教眾生須將心
量擴得如此廣大也。猶如空華亂起亂滅不即不離三句。一切世界，雖有淨染不同，然皆不外乎緣
起。眾生世界，從染緣起。諸佛國土，從淨緣起。緣起無自性，故如空華。既有世界，即有成壞
變遷，成如空華之起，壞如空華之滅，於自性上了無起滅。不即者，緣起無性也。不離者，當體
即真也。以上皆就依報言。無縛無脫，此一句就正報言。迷此性而為業所縛故有六凡眾生，眾生
日在縛中，悟此性而得解脫，故有三聖菩薩，菩薩得一脫字。今既修習成就，始知眾生本來無縛
，更何須脫？生佛一如，故曰無縛無脫。始知眾生本來成佛，猶言從前僅聞此語，今則始知其實
<pb n="68"/>
也。始知，即是始覺。本成，即是本覺。始覺與本覺，並非二覺。此惟修習成就，然後能知。生
死涅槃猶如昨夢者，生死涅槃，本是對待而言。至修習成就，則觀眾生之生死，如夢中之囈語，
三聖之涅槃，亦如夢中之囈語。夢覺即空，二皆無有，故曰猶如昨夢。

　　<h6>辛二了性平等不壞益</h6>

　　<bf>善男了！如昨夢故。當知生死及與涅槃，無起無滅，無來無去。其所證者，無得無失，無
取無捨。其能證者，無作無止，無任無滅。於此證中，無能無所。畢竟無證，亦無證者。一切法
性，平等不壞。</bf>

　　【講】由前如昨夢故。始知生死涅槃，俱是妄境，覺後元空。既覺元空。則生死空，故無起
，謂不起煩惱成生死故。涅槃空，故無滅，則不滅生死證涅槃故。不成生死，則生死無來。不證
涅槃，則涅槃無去。此攝如昨夢故，以示生死涅槃無起滅去來相也。其所證句，次攝前生死涅槃
無起滅去來之相而言。所證即是涅槃，其中有得失取捨四相。得失二相，約菩薩言。若進修，則
得涅槃失生死。懈退，則得生死失涅槃，取捨二相，約凡小言。小乘慕滅諦，則厭捨生死取涅槃
。凡夫樂世間，則取著生死捨涅槃，此約夢事迷位言也。今從夢覺，得悟生死涅槃元空，無起滅
去來之相，故所證之相亦空也。故云無得無失，無取無捨。能證者，指能證之行有四。一作行。
謂作種種行，欲求涅槃，二止行。謂永息諸念，一切寂然。三任行。謂任彼一切，隨諸法性。四
滅行。謂身心根塵，一切永滅。由所證之四相既空，則能證之四行，焉能獨立？故亦無也。於此
句，亦是攝前。謂於能所證中，悟得無能無所也。據此乃是能所兩忘，對待斯絕，唯一無二之性
，孤然獨立，即圓覺妙性，遍滿無際也。證及證者，指法與人。今云畢竟無者，意謂若有人法，
即有二相，既證寂滅無二之性，則能所兩忘，人法不立，故畢竟無亦無也。至此則一切聖凡依正
等法，渾同圓覺普照寂滅無二之性。於世界，不見有染有淨，聖凡，不見有高有下，故云平等。
且是常住世間，永劫不朽，故復云不壞也。

　　【記】夢裏雖有，覺後原無，故云當知。無起無滅，約菩薩言。無來無去，約凡小言。不了
生死涅槃是夢，則生為起，死為滅，生為來，死為去。今既了得生死涅槃如夢，則並無起滅來去
矣。其所證者，無得無失，無取無捨。其能證者無作無止無任無滅等句。所證是理。能證是行。
既得成就以後，則知所證之理，為本性自有之真理。從來無失，更何有得？本未曾捨，復云何取
。作止任滅四種，是行病。如修行之人，不悟自性而盲修，勞力無已，是之謂作。若悟圓覺，當
<pb n="69"/>
體即真，更何須作。因有妄念，故須止。若識得本覺圓明，復何須止？任者，任生死也。滅者，
滅煩惱也。未成就以前，生任其生，死任其死，故永為凡夫。若圓明性中，本無任相。煩惱猶如
空華，但須知其虛妄而已，更不用滅。良由成就之後，圓覺普照，寂滅無二，了無作止任滅之可
言也。於此證中，無能無所，畢竟無證，亦無證者等句。既無作止任滅之能，故云無能。亦無得
失取捨之相，故云無所。畢竟無證者，無所證之理。亦無證者，無能證之人也。

　　<h6>庚二應前所請結示</h6>

　　<bf>善男子！彼諸菩薩，如是修行。如是漸次。如是思惟。如是住持。如是方便。如是開悟。
求如是法。亦不迷悶。</bf>

　　【講】節節稱善，皆為令其著意。況今結答，更宜審聽。呼而告之，叮嚀益切故。彼諸菩薩
，統現會及末世初發心者，應前所請，皆當被之機也。如是修行者，指前如我所說，如幻三昧，
當如是而修也。如是漸次者，如我所說，先依如來奢摩他行，堅持禁戒等。如是思惟者，即教伊
恆作是念，我今此身等。如是住持者，即指彼眾生，幻身滅故，幻心亦滅等。如是方便句，總收
上來修行漸次思惟住持等，由淺入深，皆方便也。如是開悟者，教令一一皆如是開通悟入，乃能
得依觀起修，依理成事，融事同理，世出世法，一一清淨，不但自身豁然貫通，亦令眾生，普皆
開悟也。

　　【記】此因末世難得成就之人，故祇曰彼諸菩薩。如是修行者，即依奢摩他行，堅持禁戒之
謂也。如是漸次者，即先空幻身，次空幻心，次空幻覺，次空幻空是也。如是悟，如是修，如是
照，故曰如是思惟。諸幻盡離，一切清淨，故曰如是住持。修行，漸次，思惟，住持，一一皆是
方便，故曰如是方便。迷者不悟，悶者不開，知得如是修行漸次思惟住持，念茲在茲，前途無障
，便是開悟，何至迷悶。

　　<h6>戊二偈頌</h6>
　　<h6>己一頌妄盡還覺</h6>
　　<h6>庚一頌妄盡還淨覺</h6>

　　<bf>爾時世尊欲重宣此義，而說偈言：</bf>
<pb n="70"/>

　　<bf>普眼汝當知。一切諸眾生，身心皆如幻。身相屬四大，心性歸六塵。四大體各離，誰為和
合者？如是漸修行，一切悉清淨。</bf>

　　【講】前七句，頌前正思惟中身心如幻義也。一切二句，教總觀。身相二句。教別觀。四大
二句，結顯虛妄。如是二句，頌正住持義。

　　【記】身相屬四大四句，參禪人可作為話頭看。色陰之身，屬四大。內四陰受、想、行、屬
心所。識、是心王。學者能如是用功，不求速成，漸次修行。至成就日，自然一切清淨。

　　<h6>庚二頌隨順還圓覺</h6>

　　<bf>不動遍法界。</bf>

　　【講】承上妄盡已還淨覺。若更能隨順修習，悟理融事，知事同理，則事事皆悉不動，事事
無不周遍也。長行從一至多，依次融即，此中以遍法界三字收之無遺，足見法王於法自在也。

　　<h6>己二頌修習成益</h6>
　　<h6>庚一正頌</h6>

　　<bf>無作、止、任、滅、亦無能證者。一切佛世界，猶如虛空華。三世悉平等，畢竟無來去。
</bf>

　　【講】首二句，超頌能所雙忘。次四句，追頌圓覺照世。

　　<h6>庚二結示</h6>

　　<bf>初發心菩薩，及末世眾生。欲求入佛道，應如是修習。</bf>

　　【講】如文可知。
<pb n="71"/>

　　【記】此章文字，讀之覺甚痛快。講時看時，卻不可作痛快之想。其中境界，甚為微細故。
即世尊對菩薩，亦處處必呼善男子以提醒之，何況我輩凡夫乎。

　　<h3>乙二為中根人顯真性</h3>
　　<h4>丙一示除疑顯性</h4>
　　<h5>丁一伸難求決——金剛藏章</h5>
　　<h6>戊一謝益重請</h6>
　　<h6>己一眾中具儀</h6>

　　<bf>於是金剛藏菩薩，在大眾中，即從座起。頂禮佛足，右繞三匝。長跪叉手而白佛言：</bf>

　　<h6>己二謝前承益</h6>

　　<bf>大悲世尊！善為一切諸菩薩眾，宣揚如來；圓覺清淨大陀羅尼，因地法行；漸次方便。與
諸眾生，開發蒙昧。在會法眾，承佛慈誨。幻翳朗然，慧目清淨。</bf>

　　【講】承前述益，求佛進開深難，故稱大悲。善為者，循循有序。如首章標本起因地，明淨
覺隨順。次章依如幻三昧，頓悟淨覺。三章明隨順修習，由頓至圓，三根普被。層次秩然，故以
善為稱之。菩薩，指上首。眾，指眷屬也。首章開示圓覺清淨大陀羅尼。二三兩章，示以先頓後
圓，名為漸次方便。此皆為諸眾生開蒙迷，發昏昧，此承前益處也。在會法眾，承受大悲深誨。
所以朗幻翳，清慧目。如此恩德，言不能宣。此述益也。

　　【記】上根人開口便知道。中根人則必起種種疑。疑不除真不顯。是以金剛藏彌勒清淨慧三
章，同是為中根人顯性。金剛藏明知末世眾生，必有種種疑，故先為啟請也。上來種種修習法，
一一皆從世尊大悲中流出，故稱大悲。非世尊之大悲，不能拔眾生之苦惱。

　　<h6>己三正伸難問</h6>

　　【講】前章云一切眾生，本來成佛。其意以彼修習淨圓覺心得成就者，唯有圓覺寂滅無二之
<pb n="72"/>
性獨存，故云本成。菩薩恐其有不善會者，謬解佛意，興謗招愆。是故代伸三難，求佛開通，非
金剛藏自有是疑也。

　　<h6>庚一以真難妄</h6>

　　<bf>世尊！若諸眾生本來成佛，何故復有一切無明。</bf>

　　【講】意謂眾生本來成佛。既是成佛，自應無妄，故難以何故復有無明，似不應復有也。

　　【記】若諸眾生本來成佛句，所謂真也，真即無妄。然本來成佛是本覺。迷於無明是不覺。
今以本覺之真，難不覺之妄。實則雖屬不覺，本覺仍在，未有損失也。

　　<h6>庚二以妄難真</h6>

　　<bf>若諸無明，眾生本有。何因緣故，如來復說本來成佛？</bf>

　　【講】意謂無明眾生本有。既是本有。即非成佛。何緣復說成佛，似不應說也。

　　【記】無明不覺是妄。本來成佛是真。既是本妄，復云何真，是為以妄難真。

　　<h6>庚三真能生妄</h6>

　　<bf>十方異生本成佛道，後起無明。一切如來，何時復生一切煩惱？</bf>

　　【講】意謂異生本成道，後起無明。既能後起，即今如來證真，何時復起煩惱？此以本覺難
妙覺，還應不覺為眾生。上來三難。初難顯自語相違。以眾生本成，是佛自語。復有無明，違自
語故。二難顯世間相違。以無明本有，世間共計。復說本成，違世間故。三難顯不順正理，總成
非量。以異生本成，明是本覺，實是不覺。十方如來，明是妙覺，永不再迷。故此伸難也。

　　【記】十方異生，即十二類生中，除去無色之空散銷沉，無想之精神化為土木，餘者皆是。
<pb n="73"/>
佛之一字是覺義。在眾生分上稱本覺。在如來分上是妙覺。本覺是性德。妙覺是修德。妙者，妙
於眾生之覺也。世尊因修德故，方證妙覺，何至再起無明。眾生未悟以前，雖有覺亦是妄覺。既
修以後，方由本覺而成始覺，由始覺而成究竟覺（即妙覺）耳。

　　<h6>己四請決顯慇。</h6>

　　<bf>唯願不捨無遮大慈。為諸菩薩開祕密藏，及為末世一切眾生，得聞如是修多羅教了義法門
，永斷疑悔。作是語已，五體投地，如是三請，終而復始。</bf>

　　【講】先請決深疑也。願而言唯者，顯求之親切。謂無別所願，唯求開祕密藏，利現會眾，
及末世生耳。不捨者，顯求之決定。謂密藏不易開，明知不易，非無遮大慈者不能。祕密藏三字
，不指佛果三德，亦不指眾生心，直是請決三疑。意謂此種深疑，若未難不說，難又不說，是欲
祕之，名為祕藏。若因難而說，說不顯了，是欲密之，名為密藏。為求當下即說，仍要說得顯了
，名之為開。二藏既開，真信斯啟。不唯近益現會，兼復遠益未來，故云及末世生也。此種請示
，真是修多羅中了義法門。後世聞者見者，俱可永斷疑悔也。疑悔能障正見。既已永斷，則正信
成，正見朗矣。作是下四句，是至三顯慇。

　　【記】三德祕藏，是佛果之所證，與此處所指義別。可細看講義。

　　<h6>戊二師資緣合</h6>

　　<bf>爾時世尊，告金剛藏菩薩言：善哉善哉！善男子！汝等乃能為諸菩薩及末世眾生，問於如
來甚深祕密究竟方便。是諸菩薩最上教誨，了義大乘。能使十方修學菩薩，及諸末世一切眾生，
得決定信，永斷疑悔。汝今諦聽，當為汝說。時金剛藏菩薩奉教歡喜，及諸大眾，默然而聽。
</bf>

　　【講】重言善哉。以請開祕密兩藏，現未俱得益故。乃能者，獨許菩薩一類，始能扣關擊節
。餘諸凡小，皆不能也。如來甚深祕密者，顯所伸難意，是如來所證甚深之義。有意祕而不說，
即說亦不欲顯了，唯密意說。必待金剛藏致問者，為是究竟成佛方便，非此人不能問故。足見問
後如來開示，是菩薩最上教誨了義大乘。故能使修學菩薩，及末世眾生，有大乘善根者，了斯祕
<pb n="74"/>
密之義，成就大乘正見，永無退轉。故曰得決定信，永斷疑悔也。餘可知。

　　【記】金剛藏所請，的是甚深祕密。在佛並非有意祕而不說。因說必以時，且必應機。有機
則說，無機則不說。機順則說，機不順則不說。故今必待金剛藏啟請方說也。此種甚深義理，非
金剛藏不能請，亦非佛不能說。有問必說，是佛之大慈。眾生是心是佛。諸菩薩是心作佛。蓋眾
生迷而不覺，是有性德而無修德。諸菩薩覺而不迷，全是修德。作佛之作字，即修德也。金剛藏
為眾生起疑；即關此點。

　　<h5>丁二據難除疑</h5>
　　<h6>戊一長行</h6>
　　<h6>己一出由訶難</h6>
　　<h6>庚一總出其由</h6>

　　<bf>善男子！一切世界始終生滅。前後有無，聚散起止。念念相續，循環往復。種種取捨，皆
是輪迴。</bf>

　　【講】一切世界。總指三種世間。始終生滅，約正覺世間。謂隨緣示生為始，緣盡入滅為終
，中間變易為生滅。前後有無，約有情世間。謂前有生相為前，後有歿相為後，中間有住異為有
無。聚散起止，約器界世間。謂成劫時聚塵成界為聚，空劫時散界成塵為散，中間住壞為起止。
言住前必起，住後必壞也。念念相續，通指情器二種。謂生住異滅，四相遷流，剎那不斷也。循
環往復，有情則死而往，生而復。器界則壞似往，成似復。如循環而迴轉，終而復始也。種種取
捨句，別約有情。前六對皆為境，此取捨是屬心。境既念念相續，循環往復，心亦復爾。故云皆
是輪迴。即指第六識生滅緣影心也。大疏云以厭此娑婆為捨，欣彼極樂為取。謂是顛倒妄想。變
現輪迴之相。此言未免損者多，益者少，所謂醍醐與毒藥，相去不遠矣。既用緣影為心，必致被
佛訶也。

　　【記】問者必有宗旨。答者亦必答其所問之處。就此文麤觀之，似並未答其問處。不知如來
，乃就金剛藏問難之根本處；建立答意也。看圓覺經，須先看二書：一唯識論。一起信論。圓覺
所修，是菩薩境界。我輩須先由眾生分上用功，故宜看唯識，了得性相，方有下手處。普賢章教
人觀身如幻。如幻二字，不但正報然，依報亦然。須知依正二報，不外依他起性。而依他如幻，
<pb n="75"/>
原依圓成實性而起。不明唯識，此義不能了然。起信論中真如生滅二門，皆可與此互相發明也。
若就依他起性，妄生分別，則墮於遍計所執性。金剛藏恐末世不免此病，故設三<ask>難：</ask>第一難即執
圓成以難遍計。第二難又執遍計以難圓成。實則依他不離圓成。由此起分別我法二執，則墮於遍
計。不起分別我法二執，則歸於圓成。所謂迷之則有生死，悟之則得涅槃。佛為眾生方便說此三
性，三性本是一性也。世間無一法不是依他起性。真如無明，本是一法。佛之答意，即從依他起
性建立。三種世間，皆依他起性。若對之起分別我法二執，則處處是遍計。若不起分別，即悟圓
成實性，無明本空矣。何謂三種世間？一正覺世間，為四聖。二有情世間，為六凡。三器世間，
為山河大地。正覺世間所以有始終生滅者。佛之出世，為度眾生故，而有始終，中間度生，變易
非常，故有生滅。菩薩度生，亦有此四相。二乘雖自利，亦有此四相。有情世間所以有前後有無
者。前眾生如父之生兒。後眾生如人之亡歿。生者有相，歿者無相。器世間之起止，謂住前有起
相，住後有止相也。以上皆依他起性。起信論中所謂生滅門。然單指生滅門，則生後無滅相，滅
後無生相。今言念念相續，則生死不斷，成壞不已，正報依報，無有窮時也。於三種依他起性世
間，不生憎愛，則不起取捨，當體即是圓成。若一起憎愛，即有取捨，妄生分別，墮於遍計；而
有我法二執，則不能逃出生死，故有輪迴。遍計是生死之根，遍計不空，輪迴不能出。此輪迴乃
直指眾生生滅之心。皆是輪迴者，言用輪迴心，妄起分別，不是我執，便是法執也。

　　<h6>庚二明其可訶</h6>

　　<bf>未出輪迴而辯圓覺。彼圓覺性，即同流轉。若免輪迴，無有是處。譬如動目，能搖湛水。
又如定眼，由迴轉火。雲駛月運，舟行岸移，亦復如是。</bf>

　　【講】先法說。未出輪迴句，言其仍用生滅心也。辯字意指三疑。謂用生滅心而辯圓覺，莫
道不能辯明，縱使辯得明白，亦不是圓覺真面目也。故曰彼圓覺性，即同流轉。謂彼所明之圓覺
性，乃是依於生滅妄心中，流出一種虛妄名言，非是真圓覺性故。若依此而欲免輪迴，斷斷乎不
可免。故曰無有是處。次喻顯。動目，數動之目也。喻妄心分別。湛水，不搖之水也。喻圓覺妙
性。謂湛水本不搖動，因數動其目，依於湛水，妄現搖動之相。喻彼圓覺妙性，本非流動。由彼
以生滅心，依於圓覺，變起虛妄名言，以辯圓覺。而圓覺性，隨彼名言，而成流轉。如彼動目，
能搖湛水無異。又如定眼由迴轉火者，定猶瞪也。略疏云：眼識遲鈍，旋火成輪。其意蓋是以眼
識遲鈍，看火不真。而勉強瞪定其眼，迴旋久觀，而火亦成輪。喻彼根性愚鈍，見理不真。而勉
強澄定識心，發起虛妄名言，反覆辯論圓覺真理。而彼圓覺本非流轉及與名言，由彼妄以名言反
<pb n="76"/>
覆辯論，彼圓覺性，亦隨名言而成流轉。雲飛如駛，因見月有運相。月實不運，因雲駛所顯而成
運。舟行似箭，因見岸有移相。岸實不移，因舟行所顯而成移。喻彼未出輪迴，依妄心而辯圓覺
，依圓覺妄現名言。圓覺本非名言，因名言辯論所顯，而圓覺亦成名言。因喻知法，故云亦復如
是。

　　【記】辯字不是辯別之辯，即指前三種難詞。以遍計而辯圓成，則圓成亦是遍計。故即同流
轉。流轉，即輪迴也。未出輪迴而辯圓覺。無論辯不成，即令能辯，亦是遍計虛妄分別。故決不
能免輪迴。

　　<h6>庚三正訶其惑</h6>

　　<bf>善男子！諸旋未息。彼物先住，尚不可得。何況輪轉生死垢心，曾未清淨，觀佛圓覺而不
旋復。是故汝等，便生三惑。</bf>

　　【講】諸旋，指前目動眼定雲駛舟行。未息者，言正動正定正駛正行時也。物先住者。言目
正動，而水先不搖。眼正定，而火先不轉。雲正駛，而月先不運。舟正行，而岸先不移。尚不得
者，應與感悖故。此約目前事件為能況，以顯下之無始心性為所況耳。輪轉者，顯是無始妄識，
出生入死，起惑造業，莫不依之。故云生死垢心。曾未清淨者，正在輪轉，如彼諸旋未息。圓覺
即無始真性。觀此不旋復者，離於流轉，譬夫彼物先住。此亦應與感悖。彼既不得，此何能爾。
故首置何況之言。謂何能況顯，令其相悖，成於應感，斷不能也。是知永出輪迴而辯圓覺，縱使
辯得，亦非真圓覺性，以是非真知正見故。三惑，決不得指見思塵沙無明之三種，的須指前伸難
之三疑。其一疑惑以自語相違。次疑惑以世間相違，三疑惑以總成非量。若果是真知正見，則三
種惑，何由而生。

　　【記】諸旋未息，彼物不住，世間法尚且如此。何況六識不空，分別之妄相未息，生死輪迴
之根本未出，而欲圓覺之不流轉，焉可得耶？以上建立答意。以下正是答難。

　　<h6>己二說喻開通</h6>
　　<h6>庚一泛以喻開</h6>
　　<h6>辛一泛說幻翳喻</h6>
<pb n="77"/>

　　<bf>善男子！譬如幻翳，妄見空華。幻翳若除，不可說言，此翳已滅，何時更起一切諸翳？何
以故？翳華二法，非相待故。</bf>

　　【講】翳者，是淨目勞相。生不長生，名幻。喻六識，依八識虛妄變現。翳既是幻，見亦非
真，名妄。喻六識分別。空華者，空本無華，由妄見而興，蠅翼金星等相名華。喻分別所辨妄境
。翳除者，遇藥即銷。喻遇佛聞法，頓了識空。不可說者，不可向幻翳銷者，說言此翳己滅，何
時更起諸翳。喻世間無知，不可向頓了識空者，說言此識巳空，何時更起諸識。佛必泛說此喻者
，其意以煩惱依於六識，我已識空，汝等猶問如來，何時復生煩惱，此何異問識復生耶？然已惑
之甚矣！何以故？是徵。言以何故，不可說空中華耶？故釋以翳華二法，非相待故。言非待者，
顯二皆無體，不是對待安立。但言翳除，華不言而可知。喻識空亦爾。

　　【記】由此至亦復如是，是正釋三難。佛必設喻者，因末世眾生根鈍，非喻不能顯也。幻翳
喻顯人空。空華喻顯法空。虛空喻顯空空，即究竟真空妙理，不落二邊也。如來雖常說三性，元
是一性，皆由依他而起。從依他起分別，則墮遍計。不起分別，便是圓成。然此理上智易領會，
末世眾生，不易了解，故必以喻顯之。翳非常有，故稱曰幻。可見是假，又是可醫。翳眼見色非
真色，見空非真空，悉是妄見。見空有華，翳除華滅。若欲向翳除處，問何時復再生翳。不是愚
人，便是癡人矣。此處單以翳喻，不以華喻者。因翳雖幻，尚有實體可指。華本空，無實體可指
。二者非相待而有也。目喻真智。幻翳喻眾生妄起分別。空華喻妄見。眾生迷性成識，當有此疑
。豈金剛藏修性人而亦有此疑耶？以上是破我執。下文破法執。幻翳除，喻破我執。空華滅，喻
破法執也。翳華非相待而有，故此處不說華，留待下喻。亦以見我法二執，非相待而有。應先破
我執，再破法執也。

　　<h6>辛二因說空華喻</h6>

　　<bf>亦如空華，滅於空時。不可說言虛空何時更起空華。何以故？空本無華，非起滅故。</bf>

　　【講】空華，喻眾生諸佛生死涅槃等及一切諸法。滅於空時者，淨眼無翳，空華不見。喻如
來既了識空，則生佛等諸法皆空故。不可說者，不可向淨目無翳不見空華者，言虛空何時更起空
華。喻世間無知，不可向已達法空者，說真空理中，何時更起諸法。佛又因說此喻者，以翳銷識
<pb n="78"/>
空，似唯顯於人空。華除法泯，兼又進於二空。相因而說，固其宜矣。何以故？是徵。謂以何故
，不可說言虛空何時更起華耶？故釋以空本無華，非起滅故。空無華者，淨目不見。喻如來已了
識空，不見有法故。非起滅者，以既不見華，孰為起滅。喻如來於真空理中，不見有少法生，不
見有少法滅故也。

　　【記】此顯法空，故說華不兼言翳。真如真理，本無諸法之相。所謂煩惱菩提生死涅槃，一
切世出世法，皆如空華。何以故？一如無二如故。證得人空，不起見思煩惱。證得法空，不起塵
沙無明煩惱。今金剛藏已證法空，不過未得究竟覺，何由復有此疑耶？特為末世眾生代請耳。

　　<h6>辛三引說虛空喻</h6>

　　<bf>生死涅槃，同於起滅。妙覺圓照，離於華翳。善男子！當知虛空非是暫有，亦非暫無。況
復如來圓覺隨順，而為虛空平等本性。</bf>

　　【講】此文有三意：初承以法引。生死，眾生也。涅槃，諸佛也。同起滅者，同於空華起滅
。此以生死涅槃。例明世出世法，皆同空華起滅。執則成有，不執成無耳。妙覺者，覺已證極。
圓照者，照而無礙。照無礙則識空法空，譬如離於華翳，顯唯有空存。此即以虛空為喻，故教以
當知。非是暫有者，不是因離華翳而暫有。亦不是因有華翳而暫無，故云非是暫無。此中虛空喻
真如淨覺，即是成佛本體，所謂佛性是也。不因離華翳而暫有，顯有華翳時即有。喻眾生我法正
熾時，即有佛性。無妨說本來成佛，復有無明。此泛開第一難也。不因有華翳而暫無，顯虛空固
有，權為華翳所覆。喻佛性固有，眾生為二執所障。無妨說無明本有，本來成佛。此泛開第二難
也。況復下，泛顯空性。言空性尚不因華翳而為有無，況復有超過虛空者，則一切齊超，說生佛
尚不可得。若更與生佛上興疑致難，非愚即狂，應不復與之言矣！圓覺者，圓覺妙性。起信論名
一心，唯佛獨證，故稱如來圓覺。隨順者，以能隨順真如生滅二門，成立虛空等一切諸法故。既
能成立虛空，即為虛空本性。又能成立諸法，即為諸法本性。俱能成立，即為平等本性。證得此
性者，則異生諸佛，無明煩惱，後起復生等，皆為幻化。前文所謂圓覺普照，寂滅無二，是也。
此泛開第三難也。

　　【記】此顯究竟真空。非此最後一喻，不能破前三難。既證人空，即生死空。復證法空，即
涅槃空。證此二空，則妙覺本性顯現。此性起於圓照之智，猶如太虛，不但無人空。并無法空，
<pb n="79"/>
離華顯法空，離翳顯人空也。前文所謂己得成就者即此。

　　<h6>庚二實以喻通</h6>

　　<bf>善男子！如銷金礦。金非銷有。既已成金，不重為礦。經無窮時，金性不壞。不應說言本
非成就。如來圓覺，亦復如是。</bf>

　　【講】蘊金曰礦。爐鎔曰銷。喻行者以智斷惑，以顯圓覺妙性。金非銷有者，顯礦中原自有
金。喻妙性非因修斷而有，顯惑未斷時本自有之。既成不礦者，喻惑斷已盡，妙性全彰，再不復
重起無明。經時不壞者，一任為瓶，為環，為釵，為釧，縱經年久，器器之金，依然如故。喻乘
此圓覺妙性，涉世行化，任爾為菩薩，為緣覺，為羅漢，為人天，經劫度生，圓覺之性，居然常
寂。本非成就，謂不應說言此真金體，在礦時本非成就。喻論圓覺者，不應說此圓覺性，在無明
時，本非具足。此喻據實而說也。若通前難者，如云金非銷有，顯礦中原有。喻眾生本來是佛，
不妨說有無明。即通初難。又云既已成金，不重為礦。喻斷無明惑，妙性全彰，不復重起無明。
即通後難。末云不應說言本非成就。喻彼論者，不應說此妙性，在無明時，本非具足。意顯在無
明時，本自具足。所以雖說無明本有，亦不妨說本來成佛。即通次難。

　　【記】金比圓覺妙性。銷喻修。如來既證人空法空，又證空空，焉能再起無明。

　　<h6>庚三結示正見</h6>
　　<h6>辛一正以結示</h6>

　　<bf>善男子！一切如來妙圓覺心。本無菩提及與涅槃。亦無成佛及不成佛。無妄輪迴及非輪迴
。</bf>

　　【講】上約在纏，名如來圓覺，謂能成佛之因心。此約出纏，名如來妙圓覺心，謂成佛之果
體。唯佛與佛，乃能究竟，故云一切。意顯除佛無能證也。離煩惱礙曰妙，顯無明盡也。體備眾
德曰圓。永不再迷曰覺。此即是絕待靈心。故云本無菩提涅槃，以二德屬對待法故。菩提屬對待
，故有成與不成。今既云無，則成佛尚不可得，況不成耶？如前文所謂對幻說覺，亦名為幻。說
無覺者，亦復如是。則成不成皆不許也。涅槃屬對待，故有輪與不輪。輪即生死，無即涅槃。今
<pb n="80"/>
既云無，說不輪尚不可得，況妄輪耶？如前文所謂生死涅槃，同於起滅。妙覺圓照，離於華翳。
是有輪無輪，皆不立也。能如是觀，名為正見。

　　【記】上來所講。已至究竟地位。故此處皆說究竟了義。此處妙圓覺心，與上文圓覺隨順，
意義有別。上指因性，此指十方諸佛之果體。二者雖同，然一為在纏，一為出纏。蓋上來所指圓
覺，乃眾生所同具，所以隨順一切色空等，是在纏之圓覺。而此指出纏之圓覺，乃十方三世諸佛
所同證者，故上加以一切如來四字。裴相圓覺經大疏序有云：『終日圓覺而未嘗圓覺者，凡夫也
。欲證圓覺而未極圓覺者，菩薩也。具足圓覺而住持圓覺者，如來也』。即此之謂。妙圓覺三字
，備彰三德，具於一心。三非定三，一非定一。絕待圓融，不可思議。是為諸佛之自受用地。又
名三德祕藏，唯證方知。至此則盡大地無非一圓覺，此外更無他物。故曰本無菩提及與涅槃。菩
提有三，皆因對治三種煩惱而設。煩惱不除，須用菩提以破之。破見思得實智菩提。破塵沙得方
便菩提。破無明得性淨菩提。涅槃亦有三：因凡夫有見思，故不見圓淨涅槃。二乘有塵沙，故不
見方便涅槃。菩薩有無明，故不見性淨涅槃。今則真心獨朗，並無一法當情。煩惱既除，三種菩
提之名不立。生死皆空，三種涅槃之名亦不立。如來為一大事因緣，出現於世。興慈悲以度眾生
。因度眾生，故有成佛。然成與不成，特眾生有此分別。在如來自受用體上，本無此名。故曰亦
無成佛及不成佛。說成佛尚不可得，更何不成之可言乎？有輪迴故說生死。非輪迴便說涅槃。諸
佛究竟地位，湛湛寂寂，靈性獨朗，有何輪迴與非輪迴之可言乎？

　　<h6>辛二顯況難思</h6>
　　<h6>壬一示聲聞莫至</h6>

　　<bf>善男子！但諸聲聞所圓境界。身心語言，皆悉斷滅。終不能至彼之親證，所現涅槃。</bf>

　　【講】恐承前疑云。未出輪迴而辯圓覺，彼圓覺性，即同流轉。莫非得成聲聞人，已出輪迴
者，想必能辯圓覺，不致流轉耶？故呼而示之曰：但諸聲聞所圓境界，於此大相遠也。謂此人所
圓滿取證的境界，蓋是以生空智，將現前身心語言，皆悉滅盡。所謂灰身泯智，使不復生，不復
再來三界受生也。正是生空理所現涅槃，既云涅槃，何又說終不能至彼之親證？當知此種涅槃，
是佛權說。故法華指為化城，非寶所也。若要親至，須再過二百由旬，方許實證所現涅槃也。此
既終不能至，而妙圓覺心，說彼能辯，無是事也。

<pb n="81"/>
　　【記】聲聞所證地位不一。初果及二三果，亦稱聲聞，是為有學聲聞。至四果，則為無學聲
聞。如來圓覺境界，不但有學聲聞不能辯，即無學聲聞亦不能辯。蓋聲聞所證者，為生空智。但
見空，不見不空。果報身在時，所住者為有餘涅槃。果報身不在時，所住者為無餘涅槃。因其但
證偏空，不知真如妙理。灰身泯智，一切斷滅，以為止境，不知前途有路而不復進。其所證涅槃
，尚在變易生死之中，不能辯微細生滅。故不能知如來清淨涅槃境界。

　　<h6>壬二況凡夫難思</h6>

　　<bf>何況能以有思惟心，測度如來圓覺境界。如取螢火燒須彌山，終不能著。</bf>

　　【講】先法說。謂彼小聖尚無是事，何況凡夫劣於聲聞，有思惟心，劣生空智，反欲測度如
來境界，斷乎不能。故以喻而形之。後喻顯。螢火，似火非真。喻有作思惟，不過世智辯聰，非
是出世正慧。既非是火，取以燒物，則是徒勞。喻凡夫用思惟心，希求人天福報，終屬虛妄。須
彌居四洲之中，燒者須待劫火。螢火欲燒，終無著理。喻圓覺居四智之總，證此唯憑佛智。彼有
作思惟，相去遠矣。有志圓覺者，應鑑此喻。

　　【記】聲聞見思惑已盡，分段生死已出，尚不能辯圓覺。何況凡夫之有思惟心者。思惟是第
七識。凡夫三惑尚在，縱有智慧，不越世間麤智，皆由分別心中流出。何能測度如來圓覺境界。
螢火非火，喻凡夫有思惟心非屬真心。劫火喻佛智。須彌山須劫火方燒，喻圓覺須佛智方證。

　　<h6>壬三顯致難無益</h6>

　　<bf>以輪迴心，生輪迴見。入於如來大寂滅海，終不能至。</bf>

　　【講】佛意以我前所說種種取捨，皆是輪迴。而剛藏雖非凡夫，若據彼所難，乃是以輪迴心
，生輪迴見。入于如來大寂滅海，不言圓覺云海者，為避繁文，特約境界言之。橫豎賅窮曰大。
寂，無聲也，不可以言詮故。滅；無形也，不可以相顯故。體備眾德，用賅萬有，故喻之以海。
海無涯涘，境界若此，豈可以輪迴心入乎？故云終不能至。剛藏聞之，宜自知所難無益矣。

　　【記】生而滅，滅而生，輪轉不息。以生滅心，起生滅知見，欲入如來大寂滅海，如何能至
<pb n="82"/>
。圓覺是真智，寂滅是真理。寂者口不能辯。滅者心不能思。無法不具，圓包諸法，故名曰海。
由此觀之，上述三難。皆是生滅知見，究何所益？故曰終不能至。須知一部圓覺，無非達摩直指
之禪。離言說相，離名字相。悟尚不可得，更何論於迷乎？

　　<h6>己三斥非正問</h6>
　　<h6>庚一承示常教斷妄根</h6>

　　<bf>是故我說一切菩薩，及末世眾生。先斷無始輪迴根本。</bf>

　　【講】承上而言，用輪迴心，入寂滅海，終不能至之故。所以我於諸經中，常作如是說也。
菩薩眾生，通指發菩提心修大乘行者而言。先斷者，急先務故。所謂知所先後，則近道矣。無始
輪迴根本，即指用攀緣心為自性者。一切經中，皆說斷故。楞嚴云：無始生死根本等。故佛告阿
難，一切眾生，生死相續，皆由不知常住真心，用諸妄想。凡此皆令斷之意也。

　　【記】無始生死輪迴根本者，即現前一念之攀緣心是也。若不先斷此念，則無下手用功處。
蓋此一念放不下，正知正見，何由顯現。故佛說真實用功，必須將現前一念放下即所謂離念是也
。禪家祖師教人離心意識參，亦即先斷此輪迴根本也。

　　<h6>庚二因說展轉露妄相</h6>

　　<bf>善男子！有作思惟從有心起。皆是六塵妄想緣氣。非實心體，已如空華。用此思惟辯於佛
境，猶如空華復結空果。展轉妄想，無有是處。</bf>

　　【講】有作思惟者，如識因塵有，根對境而起種種分別也。從有心起者，謂以有識心分別故
，乃能起作無休。生死輪迴，無不由之。故教令先斷，非無謂也。皆是句，謂能起之心，及所起
之思，皆是於六塵境上，現起虛妄之想，有能緣之氣分，於中積聚。非實心體，名為妄想。故喻
如空華，以顯無實體也。佛境即圓覺，是佛親證之境界故。剛藏之難，意皆為辯佛境。殊不知終
不能辯。故喻如空華結空果，義相似也。以妄想辯佛境，豈非類於期空華結空果乎？前云未出輪
迴而辯圓覺，彼圓覺性，即同流轉。故云展轉妄想。若必以此而欲明圓覺，斷乎不可。故曰無有
是處。
<pb n="83"/>

　　【記】不能離念，則生滅心用事，雖有妙道，終不能得。因無論如何，皆是有作思惟也。有
作思惟者，從作意而知。係由第六識起，對境方照，離境即無。此非真心，亦非妄心，乃是六塵
妄想緣氣。所謂緣氣者，以能緣之妄想，攀六塵之緣影，能所互合，昏擾擾相，屬於氣分。并無
生滅之相，乃生滅之影也。凡夫當前亂想，皆屬此種，故曰非實心體，已如空華。楞嚴經所謂前
塵虛妄相想，即此也。今用此有作之心，辯於圓覺。圓覺乃清淨境界，涅槃菩提，二皆無有，更
何有此六塵緣氣？莫道不能辯，縱辯得明白，亦只是妄想流出之名言耳。故曰無有是處。

　　<h6>庚三結斥所問非正當</h6>

　　<bf>善男子！虛妄浮心。多諸巧見。不能成就圓覺方便。如是分別，非為正問。</bf>

　　【講】浮心，指緣影妄想，巧見，謂巧辯立見。言雖有種種思惟，善巧辯析，立知立見，總
非真正方便。欲證圓覺，終不能至。故曰不能等也。末二句，正以結斥。意謂汝今欲辯圓覺，連
伸三難。如是分別，正類虛妄浮心，多諸巧見。故非正當問也。

　　【記】六塵妄想緣氣，全是虛妄浮心流出。縱多巧見，不能成就圓覺方便。欲成就圓覺方便
，唯有直心。楞嚴經云：『心言直故，如是乃至終始地位，中間永無諸委曲相』，是也。

　　<h6>戊二偈頌</h6>
　　<h6>己一標頌</h6>

　　<bf>爾時世尊，欲重宣此義，而說偈言：</bf>

　　【記】本章長行所說言語甚多。今偈頌不消數語，即將前文包括殆盡。可見如來之善於說法
。

　　<h6>己二正頌</h6>
　　<h6>庚一頌出由訶難</h6>

<pb n="84"/>
　　<bf>金剛藏當知：如來寂滅性，未曾有終始。若以輪迴心，思惟即旋復。但至輪迴際，不能入
佛海。</bf>

　　【講】首句謂少文而攝多義，恐其失錯過故。教以當知，令留神也。寂滅性即妙覺性，不可
以言說形容，故稱寂滅。求於去來迷悟等相，了不可得，故無始終。由此所以云種種取捨，皆是
輪迴。若以二句，頌可訶也。謂既無始終，汝以輪迴心而思惟之，則彼妙性，亦成流轉，故云即
旋復也。既即旋復，詎免輪迴。明其可訶，正為此耳。末二句，正訶其惑。長行乃承上顯況，故
云何況輪迴生死垢心，曾未清淨。此中是直言明示，故曰但至輪迴際。正見其垢心未淨也。長行
云觀佛圓覺而不旋復，是依況意顯其不能。此中即直言不能入佛海，意顯果其能入，自不生於三
惑。

　　【記】如來寂滅性二句，最為緊要！故先呼金剛藏之名，而告以當知也。如者不變之體。來
者隨緣之用。寂滅性即妙圓覺性。寂滅就真理言。圓覺就真智言。凡夫妄想起滅，若能離念一照
。問前念之滅有相乎？有可云終。後念之生有相乎？有可云始。然孤楞楞一個正念，實無終始可
言也。今以生滅心說生滅法，皆是輪迴境界。何能悟入如來性海耶？

　　<h6>庚二頌喻說開通</h6>
　　<h6>辛一頌實以喻通</h6>

　　<bf>譬如銷金礦。金非銷故有。雖復本來金，終以銷成就。一成真金體，不復重為礦。</bf>

　　【講】首二句全同。次二句補頌。謂恐有問云：金既本有，何用銷為？故云雖本終銷也。喻
妙性雖本自有，被無明障，要必斷妄，乃能成就。後二句亦全同長行。

　　【記】偈中不提空華等喻。因只須金礦一喻，便可答盡三難也。雖復本來金終以銷成就二句
，是補長行中所未及，甚關緊要！喻凡夫雖有性德，必加修德，方可成就也。

　　<h6>辛二頌結示正見</h6>

　　<bf>生死與涅槃，凡夫及諸佛，同為空華相。</bf>
<pb n="85"/>

　　【講】長行云：妙心本無菩提涅槃；及無成佛不成等。總以妙性離諸對故。今偈云：同空華
相，其意更妙。

　　【記】生死涅槃，皆屬方便之說，對待之相。若有種種取捨，則非正見矣。

　　<h6>庚三頌斥非正問</h6>

　　<bf>思惟猶幻化。何況詰虛妄？若能了此心，然後求圓覺。</bf>

　　【講】長行云：有作思惟，非實心體，已如空華。今云幻化，即空華義也。長行云：用此思
惟辯佛境，猶邀空華結空果。今云何況以此詰圓覺，豈不至虛至妄。有類夫空華空果也。後二句
，義頌所問非正。長行云：浮心巧見，不成方便。今云若能撇了此心，然後可求圓覺。所問非正
，不言可知。

　　【記】詰，即三難也。思惟猶如幻化。何況所問之三難，皆屬虛妄耶。

　　<h4>丙二示離障顯性</h4>
　　<h5>丁一謝前請後——彌勒章</h5>

　　<bf>於是彌勒菩薩，在大眾中。即從座起，頂禮佛足。右繞三匝，長跪叉手而白佛言：大悲世
尊！廣為菩薩開祕密藏，令諸大眾，深悟輪迴，分別邪正。能施末世一切眾生，無畏道眼。於大
涅槃，生決定信。無復重隨輪轉境界，起循環見。世尊！若諸菩薩及末世眾生，欲遊如來大寂滅
海。云何當斷輪迴根本？於諸輪迴，有幾種性？修佛菩提，幾等差別？迴入塵勞，當設幾種教化
方便，度諸眾生？唯願不捨救世大悲，令諸修行一切菩薩；及末世眾生。慧目肅清，照曜心鏡，
圓悟如來無上知見。作是語已。五體投地，如是三請。終而復始。</bf>

　　【講】初一行半，是眾中具儀可知。大悲下，謝前成信。謂約法則廣為現會，約益則廣為未
來，故稱大悲世尊。法喻重重，故云廣為。覺性覆在輪迴中，非機不說，縱說亦不致明了，故云
祕密藏。因剛藏伸難，如來一一明示，故云開也。深悟句，謂深悟種種取捨，皆是輪迴。前文訶
<pb n="86"/>
斥等語，皆辨邪正意耳。現前四依，以此大教流通當世，即是代佛施生之能也。眾生，約發菩提
心修圓覺者而言。道眼，即辨析邪正之眼，指正慧也。此眼不明，焉保歧途不入？無有是處。今
蒙如來上來開示，則能子賊分明，家寶無畏也。大涅槃至佛果方證，今雖未證，則無復懷疑，故
曰生決定信。由此進修，可免生死，不致重隨輪轉境界，起循環見矣！世尊若諸下，是請後也。
分二：先備陳所請。菩薩眾生，舉所被之機。大寂滅海，即前文圓覺境界。前云入，此云游者，
謂解行相成，任運而入，自在如遊戲也。前章佛示以先斷輪迴根本。大士意謂：我等已聞此意，
尚恐初學未能領會，故爾代問。云何當斷，此總陳也。別陳復具三義：一云於諸輪迴，有幾種性
。二云修佛菩提，幾等差別。三曰迴入塵勞，當設幾種教化方便。至後如來答處自見。唯願下，
正請希悟。唯願者，顯願之專。餘皆不願，獨願此一件事也。既接現前，復拯末世，斷愛欲因，
出輪迴苦，名為救世大悲。不捨者，慇慇繫念，乾乾不息也。慧目即道眼。不馳外境曰肅。肅、
嚴也。無多內染曰清。清、淨也。用斯成觀，自能照曜心鏡。謂以正慧為能照，以心鏡為所照，
即心地開通義也。心地開通，則無所不知，無所不見，故曰圓悟無上知見。作是下四句，顯慇可
知。

　　【記】此章所言，於我們凡夫，最為切要！蓋凡夫所患，即是不能斷愛欲。用功宜從此下手
。彌勒恐末世眾生聞輪迴根本之言，而不知斷法。故代為請問。斷輪迴根本，首在離障。障有三
：一煩惱障。二業障。三報障。因此三障纏繞，圓覺性乃不得顯。此云二障者，煩惱障即事障，
所知障即理障。由此二障，造業招報，輪轉生死。故障不離，則性不顯。然此性本人人同具，凡
夫迷之而不減，聖人證之亦不增也。如來說法，必依四悉檀。令眾生得益。一世界悉檀。令人得
歡喜益。二為人悉檀。令人得生善益。三對治悉檀。令人得破惡益。四第一義悉檀。令人得入理
益。彌勒即謝前所聞之法，能令大眾得此益也。大涅槃，是我家藏之寶。從此自悟，可以自受用
，不畏賊竊。故曰無畏。大寂滅海，即前文圓覺性。前言入，乃是悟入。今云遊，乃是修證。悟
入屬解，修證屬行。三種陳請者，一、自初學佛以至成佛，動經塵劫。當其未了生死根本之際，
不知於諸輪迴中，有幾種性。二、發無上菩提心，修無上菩提行，不知中有幾等差別。三、欲證
菩提，必度眾生，故須迴入塵勞。但不知有幾種教化方便。戒定慧名三道。故慧目即道眼。慧目
為能照，心鏡為所照。照耀心鏡，即是教人修觀。我心如鏡，慧目亦如鏡，互相映澈，所謂光光
相射也。無上知見，即佛之正知正見。所謂三智（一、一切智，即聲聞緣覺之智。二、道種智，
即菩薩之智。三、一切種智，即佛之智。）一心。五眼——肉眼、天眼、慧眼、法眼、佛眼。—
—一見也。

<pb n="87"/>
　　<h5>丁二師資緣合</h5>

　　<bf>爾時世尊，告彌勒菩薩言：善哉善哉！善男子！汝等乃能為諸菩薩，及末世眾生，請問如
來深奧祕密微妙之義。令諸菩薩潔清慧目。及令一切末世眾生，永斷輪迴，心悟實相，具無生忍
。汝今諦聽，當為汝說。時彌勒菩薩，奉教歡喜。及諸大眾，默然而聽。</bf>

　　【講】寂滅海唯佛獨證，故稱如來深奧。眾生久隱情識，佛亦常不開演，故稱祕密。一悟則
輝天鑑地，等佛知見，故又以微妙稱之。現前聞之，欲愛不萌於心，故曰潔清慧目。傳之末世，
生死不繫於眾，故云永斷輪迴。正慧分明，照曜心境，故云心悟實相，實相即真空理也。悟此理
者，直證無生，於無生理，忍可於心，故云具無生忍。餘可知。

　　【記】如來深奧祕密微妙，乃佛果上自受用功夫。唯佛獨證，無人能知無人能到。彌勒代眾
請問，即欲如來將自受用境界，令眾生一同受用也。眾生因三惑所障，見思障慧眼，塵沙障法眼
，無明障佛眼，故慧目不清。實相，即寂滅海之異名，即真空理也。無生忍，眾生未嘗不有，故
云具。初地菩薩得少分光明。八地以上得究竟證。圓教則初住亦證無生忍。

　　<h5>丁三應請開示</h5>
　　<h6>戊一長行</h6>
　　<h6>己一示當斷輪迴</h6>
　　<h6>庚一略明</h6>

　　<bf>善男子！一切眾生，從無始際。由有種種恩愛貪欲，故有輪迴。</bf>

　　【講】無始指晦昧真心以來。晦昧真心，轉變妄想。恩愛貪欲，由茲繁興，故以種種言之。
恩有二：一報上之恩，如父母師長。二惠下之恩，如子孫男女。然有恩即有愛。或愛上貪財物欲
行孝敬。愛下貪利祿欲全育養。凡此皆牽連生死，招致往復。故云由有種種恩愛貪欲，故有輪迴
。此愛欲為輪迴之本，已略明矣。

　　【記】輪迴不但六道眾生有之，即出世三聖亦不免。六道眾生，受分段生死。生生死死，循
環不已。二乘聖人，生滅滅生，其相微細，則有變易生死。諸大菩薩，無明未盡，亦在輪迴之中
<pb n="88"/>
。六道凡夫，恩愛貪欲，麤而易知。出世三聖，恩愛貪欲，細而難知。自最初一念不覺晦昧圓覺
真心時，曰無始，言不能究其始也。由是迷本覺為不覺。蔽妙明為無明。由無明變現妄想，以生
恩愛貪欲。所以世尊割愛出家，先斷貪欲，以其為輪迴根本故。愛之一字，九界皆有之。眾生無
論矣。二乘聖人，欣涅槃，厭生死，亦是愛憎。諸大菩薩，求神通，有法愛。不過凡夫是事愛。
聖人是理愛。事愛招分段生死。理愛感變易生死。

　　<h6>庚二詳示</h6>

　　<bf>若諸世界一切種性。卵生、胎生、濕生、化生、皆因婬欲而正性命。當知輪迴，愛為根本
。</bf>

　　【講】上雖略明，語意含蓄，恐眾不了，故復明明詳示。首句先舉依報。次舉正報。故云一
切種性。如楞嚴十二類，今則但舉四生。經云：卵唯想生。胎因情生。濕以合感。化以離應。又
云：動顛倒故，和合氣成，飛沈亂想，故有卵。欲顛倒故，和合滋成，橫豎亂想，故有胎。趣顛
倒故，和合煖成，翻覆亂想，故有濕。假顛倒故，和合觸成，新故亂想，故有化。此種等類，凡
有性體有形命者，莫不以婬愛之因為正成，故云皆因婬欲而正性命。四生皆是果報，總以情想為
因心也。情想即是欲愛，故為輪迴之本。此應當警覺而知之也。

　　【記】一世界如是，多世界亦如是，故云若諸世界。一眾生如是，多眾生亦如是。故云一切
種性。性即十二類生。今但舉四生，四生是果報之相，皆不離情想二因。或情多想少，或想多情
少，或以情合想，或以情離想，由此轉變而成十二類生。卵以想成動顛倒，飛則上升，沈則下墮
。胎以情成欲顛倒，人為豎生，畜為橫生。濕以合成趣顛倒，向上則翻，向下則覆。化生託全
是假顛倒，舍其故，趨其新。人道，畜道，皆具四生。地獄道祇有化生。六欲天亦化生。阿修羅
具四生。鬼道有胎生，有化生。此章開宗即搔著眾生痛癢。欲用功，的確須從此下手。減一分愛
，即多得一分福。多一分愛，即減少一分福。輪迴以愛為根本。輪迴有麤細不同，由愛有麤細不
同。愛由無明流出，而造四生之果。復由四生轉熏無明，而成種子。菩薩之理愛，自轉相至現相
，能所既立，遂成微細之愛。菩薩修行，即斷此微細之愛也。人類之愛最重。愛漸輕漸升，至大
自在天而愛最輕。初禪至三禪，亦皆有愛。至第四禪捨念清淨，即是捨愛，然仍有微細之愛在。
四禪以上，方能捨盡。然四空天之愛空，亦仍是愛。直至非想非非想處天，微細之愛仍未忘。故
不出輪迴。唯超出三界，得阿羅漢果者，方出分段生死而捨愛。然阿羅漢喜涅槃，即權位菩薩，
<pb n="89"/>
上求佛道，仍是法愛。無明未破，不出變易生死。直至證佛，方破微細無明，而愛方永斷。

　　<h6>庚三結成</h6>

　　<bf>由有諸欲，助發愛性。是故能令生死相續。</bf>

　　【講】或問愛不自生，因色而起。色盛則愛，色衰則不愛。愛既不常，何能為輪迴之本？故
示之以由有諸欲，助發愛性。諸欲者，對前婬欲而言。此欲以外，更有可欲之聲香味觸等，皆足
以助發愛性。是愛性所以常相續也。以是之故，能令生死相續，謂其為輪迴之本，不亦宜乎？

　　【記】婬欲祇一。若無諸欲助之，則愛根或有能斷之時。唯有諸欲助之，故不能斷。

　　<h6>己二示輪迴幾性</h6>
　　<h6>庚一顯愛相續</h6>

　　<bf>欲因愛生。命因欲有。眾生愛命，還依欲本。愛欲為因，愛命為果。</bf>

　　【講】承上所云，諸欲助發愛性，能令相續者，以愛性無有斷故。如婬一事，原因相愛而生
，不愛則不成欲故。命不自立，原因婬欲而有，無欲則身尚不有，命將安寄。然眾生莫不愛命，
愛命即須保身，是為還依欲本。欲本即身，以身為行欲之本故。是知愛欲為將來受生之因，愛命
為將來成身之果。此愛心所以不斷，而生死所以常相續也。

　　【記】以下三請是別請。答是別答。恆人祇知有輪迴，而不知輪迴有幾種。實則凡聖同居，
有分段生死。二乘方便，菩薩實報，有變易生死。皆輪迴相也。今彌勒所問，如來所說，是輪迴
性，不是輪迴相。性、因也。相、果也。婬欲是生死正因。諸欲助愛是助緣。有正因，招胎生之
實果。有助緣，招諸業之報果。欲者，業也。為生死之業因。欲因愛生，愛者，惑也。因惑造業
，因業招報，三世牽連，相續不斷。由種子生現行，現行復熏種子。惑業苦三道，永不能離。若
非聞佛法，修奢摩他行，決不能免輪迴，出生死也。何以故？愛心無有斷時故。若非遇佛出世，
或聞佛說法，依法起修，豈能斷哉？婬欲生於相愛，提起欲字，令人可驚可懼！眾生怕死，故愛
命。愛命保身，即造種種之業。此節總標輪迴之性。
<pb n="90"/>

　　<h6>庚二依輪分性</h6>
　　<h6>辛一惡種性</h6>

　　<bf>由於欲境，起諸違順。境背愛心，而生憎嫉，造種種業。是故復生地獄餓鬼。</bf>

　　【講】上顯愛性相續，即是在輪迴中。此辨有幾種性。先明第一。故云由於欲境，謂可行欲
之境也。即指男為女境等。此境有可意與不可意。不可意則背我愛性，名違。可意則合我愛性，
名順。其次言境背愛心者，且約違境言之。或賦形失麗，或決志不從。或橫生間阻。失麗則立時
生憎，不從則敗興懷瞋。橫間則不遂啣怨。故曰而生憎嫉。由憎嫉故，或毀其形體，或壞其名聞
，或設計而妄生圖謀，或依勢而責彼父兄，甚至潛傷其命，盜削其家，株連彼之親族，負累伊之
官長，士善永絕，十惡繁興，故云造種種業。上品地獄，中品餓鬼，下品畜生，雖不言而可知。

　　【記】惡種善種不動三者，皆輪迴之性。此性不斷，輪迴不出。欲境，即五欲之境。五根門
頭所對者為實境。意根所對者為法塵。因我欲而對彼境。因彼境復起我欲。男以女為欲境。女以
男為欲境。違境固招苦報，順境亦然。蓋愛益深，業益重，故此報極苦。不過為一點愛情，一絲
欲念，乃致輪迴無時得休，令人寒心！有志於道者，切勿為愛所惑，招三途之苦也。

　　<h6>辛二善種性</h6>

　　<bf>知欲可厭。愛厭業道。捨惡樂善。復現天人。</bf>

　　【講】知可厭者，或閱經教明言，或聞師友開示。知婬欲為惡道之因，深生厭離。設聞有離
欲之道，便起心愛慕而欲行之。由此捨因欲所造之惡業。樂離欲防婬之善行。轉十惡業，成十善
道。上品升天。中品生人。下品生修羅。亦不言而可知。此中天唯六欲，人該四州。且約欲界言
之，而曰愛曰樂，仍未離愛性也。

　　【記】惡與善，皆出吾人現前一念。雖其性不同，然皆不離愛。惡是苦因，招苦報。善是樂
因，招樂報。然樂非可久樂也。此善種性，全仗一知字。不但知違境能造業。且知順境亦能造業
。如婬欲彼此順意，恩愛綢繆，何日得了？則亦必造業。業愈深，招報愈重。若違若順，無非招
<pb n="91"/>
三途果報。知者，眾妙之門，亦眾禍之門。今此知字，是就好一邊說。即知欲之為害，能生厭離
也。因厭欲，保持此厭欲之念，不造婬欲之業，且修防欲之道，故云愛厭業道。不遇良師益友，
雖能轉十惡業，成十善道。然僅成世間之善，升天亦祇升六欲天中之地居天，即四天王及忉利天
也。因其散心修善，不是定心修善故。若升夜摩，兜率天，非修定心善不可。修人道須持五戒。
不持五戒，則得人身難，失人身易。吾人皆由夙世善因而來，不可不知此義。阿修羅間於天與人
之間，善中帶惡業。

　　<h6>辛三上善性（又名不動性）</h6>

　　<bf>又知諸愛，可厭惡故。棄愛樂捨，還滋愛本。便現有為增上善果。</bf>

　　【講】天上人間，皆由愛生。人中八苦交煎。天上五衰猝至。故知諸愛，甚可厭離。由此捨
下界愛，希上界定，故曰棄愛樂捨。以上界定，皆以捨為主故。如四禪從麤向細，漸次捨身。四
空漸次捨心。還滋愛本者，樂亦是愛。謂愛修捨定，還以滋生愛本。愛本指上界身心。如禪天捨
下麤身，受上細身。空天捨麤心，受細心亦爾。然既有身心，還能生愛，故以愛本稱之。便現者
，以修捨定為因，現有為善果。以未達輪空，終屬有為，不得解脫。但較之下界果報，漸次增上
，故云增上善果。

　　【記】此段所言，從六欲空居天起，直至非非想天止，故名不動性。得力處亦是一知字。造
諸惡業墮三途者，名苦苦。善業雖生天人，亦不離苦，名壞苦。故諸愛亦須遠離。八苦者，生、
老、病、死、怨憎會、愛別離、求不得、五陰熾盛也。初升六欲天時，以為天報可樂。及五衰猝
至，則自知苦境來矣。五衰者，頭上華冠萎，腋下有汗，衣裳垢染，身有臭穢，天女生厭，天座
不願久坐，是也。至此心中異常焦灼，夙世惡業現前，難免墮落三途。厭者，離其愛。惡者，惡
其愛。若不遇良師，僅知棄愛樂捨。即此樂字，仍舊是愛。故云還滋愛本。四禪，四空，皆以捨
為主。捨是放下，本是好事，但其放下，不知將內六根，外六塵，十二處，十八界，一切放下，
但知捨下希上耳。厭下界之苦麤障。希上界之淨妙離。修覺觀功成，身心合一。則由欲界升色界
初禪，名離生喜樂地。到此，方知覺觀屬火，不能免大三災之火災。於是捨覺觀，修二禪，身心
合一，名定生喜樂地。然尚有樂心在，樂屬水，不能免水災。於是捨樂，修三禪，名離喜妙樂地
。到此，又聞天王說，仍不免風災。於是捨三禪寂滅之樂，又修四禪，不但無苦，亦且無樂。將
樂捨盡，名捨念清淨地。殊不知至此雖免三災，仍是凡夫定。乃有為之善果，非無為之善果，故
<pb n="92"/>
名增上善果。生此有五百大劫之壽。劫盡，定力又衰，仍入輪迴。於是有志天人，又捨色界之細
身，修上界之四空。雖無色蘊，尚有想在。次第捨心，至非想非非想天。有八萬四千大劫之壽。
劫盡，仍墮輪迴。以其捨之一念，猶不離愛也。故云六欲諸天受五衰。三禪尚且有三災。假饒生
到非非想。不及西方歸去來。所以淨土法門，為末世眾生修行最便之路。蓋眾生若令持戒，戒不
易持。若令修定，心易散亂。若令修慧，則所知障重。唯有仗彌陀願力，超出三界，往生西方。
縱使下品下生，在蓮華中，不過十二劫。蓮華開時，即能見觀音大勢至二菩薩。永免輪迴矣。

　　<h6>庚三結斷當先</h6>
　　<h6>辛一正結</h6>

　　<bf>皆輪迴故，不成聖道。是故眾生，欲脫生死，免諸輪迴。先斷貪欲，及除愛渴。</bf>

　　【講】古德云：假若生到非非想，不及西方歸去來。真實語也。以非非想天人，報盡還來，
散入諸趣。故云皆輪迴故。由此所以流轉六道，故曰不成聖道。謂常在生死也。是故六道眾生，
發心欲脫生死，非斷欲斷愛不可。故云先斷貪欲，及除愛渴，而結示之。蓋以斷貪欲，則下界無
根。斷愛渴，則上界絕絆。有志出生死者，不可不知。

　　【記】生死根本，欲為第一，故先斷欲。然有一絲之愛未斷，便是生死之根。此根不拔，終
結生死之果。故又須除愛渴。

　　<h6>辛二通妨</h6>

　　<bf>善男子！菩薩變化示現世間，非愛為本。但以慈悲令彼捨愛，假諸貪欲而入生死。</bf>

　　【講】或云，菩薩涉世度生，往往示有父母妻子，其於欲愛何？故此預而通之曰。菩薩涉世
，必是變化示現，不因父母所生。故曰非愛為本。所以示有妻子者，但以大慈大悲，憐愍愛欲眾
生，令彼悟愛欲之苦，漸捨所愛。假諸父母妻子，示有世間貪欲，使人易信。四攝法中，同事攝
故，妙嚴轉邪，即其證耳。

　　【記】上來所講三界眾生，欲免輪迴，先斷愛本。何以菩薩示現度眾生時，亦有妻子，豈非
<pb n="93"/>
欲愛乎？今釋此難，名曰通妨。菩薩入世度生，如月映水，如鏡現像，來無，去無蹤，故曰變
化。彼是示現，雖有妻子，而非欲愛。四攝法，一布施攝。二愛語攝。三利行攝。四同事攝。

　　<h6>己三示修佛幾等</h6>
　　<h6>庚一斷迷成悟</h6>

　　<bf>若諸末世一切眾生，能捨諸欲及除憎愛，永斷輪迴。勤求如來圓覺境界，於清淨心便得開
悟。</bf>

　　【講】佛意以若諸末世眾生，實有欲愛，非菩薩比。設欲修佛菩提，必要能捨諸欲，及除憎
愛。所以必要捨欲除愛者，有二：一者修佛菩提，期在永斷輪迴。二者期在勤求圓覺。此二意均
須捨欲除愛，令心清淨。以圓覺境界，能於清淨心求，便得開悟。蓋以不悟圓覺，終滯有為，不
能修菩提故也。

　　【記】捨諸欲，則不造世間惡業。除憎愛，則拔去生死之根。男見男則憎，見女則愛。女見
女則憎，見男則愛。中陰入胎，即由一念憎愛。彼見男女交歡時，一念發生，無論憎愛，均能流
入母胎。此名潤生無明。欲不除則身不淨。捨不除則心不淨。不清淨，則與圓覺不相應。因圓覺
乃清淨境界也。

　　<h6>庚二因修顯別</h6>
　　<h6>辛一總標</h6>

　　<bf>善男子！一切眾生，由本貪欲，發揮無明。顯出五性差別不等。依二種障而現深淺。</bf>

　　【講】一切眾生，總指修菩提者。差別未分，故總以眾生名之。大疏去：但緣不了本覺。自
見定是眾生。遂欲斷障求真，厭凡愛聖。指此為本所貪也。由此貪欲不同。或初修未離凡位，或
入聖乘分大小，或大小不定，或誤入邪宗。故曰顯出五性差別不等。此答幾等差別。或曰：悟圓
覺而修佛菩提，應當平等。何故復有差別？故佛以二障淺深釋之。意顯理由頓悟，事必漸修。由
漸修故，依二種障而現淺深也。

<pb n="94"/>
　　【記】由本貪欲之本字，即一念不覺，蔽妙明為無明之本無明也。六道眾生，墮於依他起性
，身心皆是無明，故云發揮無明。於此起修，不能不以幻修幻。眾生之見不忘，遂起種種差別，
並非覺性有差別。直是迷悟之中，顯出差別耳。

　　<h6>辛二別明</h6>
　　<h6>壬一別明二障</h6>

　　<bf>云何二障？一者理障，礙正知見。二者事障，續諸生死。</bf>

　　【講】理障，亦名所知障。然所知非障，執則成障，致令知見不增，故云礙正知見。事障，
亦名煩惱障。能障真如，起諸煩惱，致令生死不斷，故曰續諸生死。

　　【記】五性差別，由二障而生。知發於心。見出於眼。我之知見發生時。若更有高於我者，
當謙讓請益，即不礙正知見。若自以為是，則所知所見，皆成為障。見思障真諦理。塵沙障俗諦
理。無明障中諦理。無明為理障，即法執。見思為事障，即我執。凡夫所有，見思事障居多。菩
薩所有，無明理障居多。故分理事二障。以理障故，不能親見本來面目。以事障故，不能了脫生
死。

　　<h6>壬二別明五性</h6>
　　<h6>癸一總徵</h6>

　　<bf>云何五性？</bf>

　　【記】此科文說明五性。所謂五性，即我佛於自定經名中有云：此經亦名如來藏自性差別是
也。原性之本體，則一性一切性，一切性一性，並無差別。言一猶嫌其贅，更何有五？但性體雖
無差別，而因眾生修證次第，從迷得悟，在功用上則有種種差別。蓋性德無差別，修德有差別，
故種種差別，皆言修德，非言性德。從迷邊說，非從悟邊說也。然有差別，即無差別。所謂全性
起修，全修即性也。眾生同具本覺。因一念無明，迷本覺而為不覺。今或因悟道而有始覺。或因
分證而有隨分覺。或因流入邪途而有外道性，此所以種種不同也。

<pb n="95"/>
　　<h6>癸二分釋</h6>
　　<h6>子一凡夫性</h6>

　　<bf>善男子！若此二障未得斷滅，名未成佛。</bf>

　　【講】此約初發心人，欲斷障而未得。謂修德無功，性德未顯。六即中理即佛也。既未斷障
，不入五性之數，淺深未分故。

　　【記】凡有內外之別。此指外凡性。未斷二障，不入五性之數。所謂五性者，乃下文聲聞性
，緣覺性，菩薩性，未定性，闡提性也。五性中最淺者，應由內凡算起。以二障雖未斷，而已能
伏，外凡則尚不能伏故也。外凡最低者為理即。最高者為觀行即。而名字即位其中間。凡夫為二
障所迷，絲毫未覺者，謂之理即。因僅具有性德，而毫無修德也。至初發心人，已聞覺性之名，
而未悟其理，則為名字即。既聞名字以後，從此而修觀行，是為觀行即。然二障尚在，總皆外凡
。按六即佛者。一理即佛。二名字即佛。三觀行即佛。四相似即佛。五分證即佛。六究竟即佛也
。

　　<h6>子二聞緣性</h6>

　　<bf>若諸眾生永捨貪欲。先除事障，未斷理障。但能悟入聲聞緣覺，未能顯住菩薩境界。</bf>

　　【講】眾生，仍指初發心人。畏生死苦，不能入廛垂手，唯欲永捨貪欲。如小乘初果，則云
不入六塵。況復二三果等。其本欲永捨貪欲可知。先除事障者，貪欲為煩惱之首，煩惱斷則生死
亦斷，故先除之。保守偏空，正是理障。不復進求，故云未斷。由此但悟人空，離於分段生死，
證入聲聞緣覺。故云未能顯住菩薩境界。此科攝五性之二：一聲聞。二緣覺。因同屬小乘，故合
明之。

　　【記】此指聲聞緣覺二種而言。自內凡位起修止觀，降伏二障。雖不能親見妙性，而相似現
前。即楞嚴經所謂情既不緣，根無所偶，返流還一，六用不行是也。聲聞初果，頓斷三界見惑，
亦得人空，名須陀洹。此云預流，謂初預聖流，名見道位。再進，斷欲界六品思惑，餘三品惑尚
在，猶潤一生。是為二果，名斯陀含。此云一來。再進，斷欲界思惑盡，不復還來欲界。是為三
<pb n="96"/>
果，名阿那含。此云不還。既得三果。住四禪地。用多念無漏，去多念有漏。得根本智，了此一
念無漏，一念有漏，遂入五不還天。進斷上界七十二品思惑。得四果，名阿羅漢。謂所作已辦，
不受後有也。從此用功，證辟支佛位。緣覺有二種：一部行緣覺。二麟角緣覺。又出有佛世，謂
之緣覺。出無佛世，謂之獨覺。此等聲聞緣覺，但見空，不見不空，故為小乘。於二障中，先斷
事障。事障者，即見思二惑也。二惑既淨，事障方除，唯理障未斷。界外無明，完全尚在。故曰
未能顯住菩薩境界。

　　<h6>子三菩薩性</h6>

　　<bf>善男子！若諸末世一切眾生。欲泛如來大圓覺海，先當發願，勤斷二障。二障已伏，即能
悟入菩薩境界。若事理障，已永斷滅，即入如來微妙圓覺，滿足菩提及大涅槃。</bf>

　　【講】眾生，偏指有大根人。眾生雖言一切，獨取已發大心，要求無上菩提。故云欲泛覺海
。佛意以圓覺如海，顯其容納分流。而修習趣入，即同浮波泛浪，先當發願等，正如來明示方軌
，令末世仿行也。大乘根器猛利，願樂精勤，二障同伏同斷，故勤斷二障也。不似二乘劣器，但
念空無相無作，先斷事障，急欲脫離分段，出三界以自避耳。歷三賢位，種習現次第分伏，如石
壓草，石不動而草不起，名為已伏，謂已能治伏也。既能治伏，進成見道，故云悟入菩薩境界。
此約初地說。從初地至十地，漸次進斷二障，入妙覺位，名為永斷。謂現種習盡，如金出礦，故
云即入如來大涅槃也。

　　【記】破界外之見思，與界內之見思不同。界外見思為住地無明，最不易破，須斷生住異滅
四相故也。凡夫發心欲泛如來大圓覺海，事雖甚難，而本同具有圓覺性。圓覺之體，離過絕非。
圓覺之相，豎窮橫遍。圓覺之用，用等恆沙。因其三者皆大，故名曰海。欲泛此海，中間須經煩
惱之流。風浪既大，且有五百由旬之廣。須發大願，立大志，修大行。發願為修行中之最要者，
所發之願，即四弘誓願也。發此誓願，志在成佛。欲成佛，必先度眾生。欲度眾生必先斷二障。
斷之之法，不外於四正勤。（未斷惡須令斷。未生惡須令不生。未生善須令生。已生善須令增長
。）未斷之前，須藉如幻三昧之力，方能調伏。菩薩斷障，所歷地位，為三賢位，即十住，十行
，十迴向，（十住修空觀。十行修假觀。十迴向修中觀。空假圓融）是也。菩薩入初住時，先斷
見惑，斷除滅相無明。從二住至七住，斷界內思惑，伏界外思惑，滅異相無明。是為二障已伏。
八住伏界內塵沙。九住斷界內塵沙。兼伏界外塵沙。至十住則有出假神通遊戲度生。然界內事障
<pb n="97"/>
雖除，而界外理障未除。所謂住地無明者，極不易斷。必須歷劫修行，進破界外無明。由此經歷
十行十迴向，斷得一分無明，見得一分圓覺，是為悟入菩薩境界，入初地位。直須破四十一品無
明，方能斷盡住相無明，淨除理障。而最後尚有生相無明，更須修金剛三昧以對治之，二障始可
永滅。圓滿菩提，歸無所得。

　　<h6>子四不定性</h6>

　　<bf>善男子！一切眾生，皆證圓覺。逢善知識，依彼所作因地法行。爾時修習，便有頓漸。若
遇如來無上菩提正修行路，根無大小，皆成佛果。</bf>

　　【講】此通指初發心人，欲斷障而未能，故渾言眾生。圓覺是人人固有之性，不假修成，故
曰皆證，謂理證也。其所謂修者，不過淨治現業習氣耳。初發心人，必先逢遇良好師友，切磋琢
磨，方成良器，故師友不可不簡擇也。如下所明。若言三乘知識，即以諦緣度為因地之法行。學
人依彼所作，爾時修習，便成三乘漸教人也。若遇如來無上知識，示以正修行路便成佛果頓教人
也。故此科不定性。足見根性原無大小，全憑師友為緣。親之近之，誠不可不慎也。

　　【記】此科釋不定性。原眾生之性，本皆不定。若論大圓覺性，人人同具，故曰皆證圓覺。
然眾生所具之圓覺，乃是本來之性德，必須加以修德，方為能證。而所謂修者，要不過淨除流識
習氣而已。修行必資師友，故以得遇善知識為最要著！善知識亦有種種。如遇聲聞阿羅漢，則教
以修四諦為因地法行。遇緣覺，則教以修十二因緣為因地法行。遇菩薩，則教以修六度為因地法
行。又三乘諸教，有頓漸之不同。遇通教善知識，則以無言說道。遇別教菩薩，則教以發廣大心
。此二者皆屬漸教。若遇圓教菩薩，則教以先悟圓覺之理，任運斷惑，圓伏五住煩惱，此為頓教
。再上而能遇佛，則不教修聲聞緣覺，亦不教修漸次，而教以修如幻觀，開如幻眾，作空華佛事
，建水月道場，不住相而布施度生，是為無上菩提正修行路。外不住境，內不住心，名之曰正路
者，曆五十五位菩提路也。眾生根器，無論大小，皆成佛果，此圓頓之因地法行也。

　　<h6>子五闡提性</h6>

　　<bf>若諸眾生，雖求善友。遇邪見者，未得正悟，是則名為外道種性。邪師過謬，非眾生咎。
</bf>
<pb n="98"/>

　　【講】眾生，仍指初發心人。言發心求道，必先求師友引導。不意善友不遇，偏偏遇到邪見
外道，指示入門，故云未得正悟。西竺，如方論師，口力師，事水事火等，雖有修習方法，但是
邪悟而已。可見聲聞緣覺等，雖大小有異，仍為正悟。以是佛道種性。堪成佛故。此非彼比，故
名外道種性。謂心遊道外，定性不移。由此障佛種子，不得成佛。故教中稱為無性闡提，以其無
佛種性，謂斷善根人也。邪師過謬者，如此方之邪教，以利惑人，受其惑則喪心失志，故非眾生
咎也。初心人當善避之。

　　【記】闡提此云斷善根，彌戾車此云惡知見，亦闡提類也。眾生性既不定，須得善知識為之
誘導。不幸而遇邪見，不得正悟。所得之覺，是為邪覺。所悟之理，皆屬邪理。所聞所見，皆屬
生滅。或著於有，或墮於空。或起於二邊。或謂心外有法。是為邪悟。迷真著妄，將妄作真，不
遇佛乘，不聞佛法，成為外道種性。毀謗正法，墮落三途，是真所謂可憐憫者，咎由邪師，不在
學者。

　　<h6>癸三總結</h6>

　　<bf>是名眾生五性差別。</bf>

　　【講】最初發心，本為求佛菩提。但以遇緣差別，致成五性攸分。毫釐之乖，天地之謬。真
似不可不辯。邪正不可不審。大士致問，良有以也。

　　【記】總答上文修佛菩提幾等差別。

　　<h6>己四示入塵方便</h6>
　　<h6>庚一應問開示</h6>

　　<bf>善男子！菩薩唯以大悲方便，入諸世間，開發未悟。乃至示現種種形相，逆順境界，與其
同事。化令成佛，皆依無始清淨願力。</bf>

　　【講】準前問云：迴入塵勞，當設幾種教化方便？今示之曰：菩薩行滿迴入塵勞，唯以大悲
<pb n="99"/>
為主。違大悲，不能入塵。無方便，不能度生。故云唯以大悲方便也。方便有三。入諸二句，名
入世開發方便。謂入有情世間，度諸凡外。入正覺世間，度諸三乘。入器界世間，普度一切含情
抱識。開發未悟者，菩薩以滯著二邊，或未離但中法愛，亦邪悟所攝。餘可知也。今云開發，令
得正悟，不被邪悟所惑故。乃至下，名示形同事方便。謂示種種形，如觀音三十二應等。現正信
男女，與出家二眾，依戒定慧，修諸正行，名順境界。現外道魔王，與六群比丘，依貪瞋癡，作
諸非法，名逆境界。同事者，同順同逆。無非蜜攝其心，易信從故。化令句，名化必究竟方便。
謂教化眾生，令成佛果。所謂如一未成，終不泥洹也。依者，不背義。無始者，遙指多劫以前，
至今不紀時代故。發心不為自求人天福報等，唯依最上一乘發心，故以清淨稱之。願與法界眾生
，同得菩提，故又以願力稱之。謂無始所發願力，若化不究竟，則大願背矣！今云化令成佛，故
曰皆依。謂所發之願，皆不背也。

　　【記】此發明教化方便也。不大悲不能入塵，不方便不能度生。度生以方便為首，入塵以大
悲為宗。開發者，未悟使悟，悟偏使正是也。菩薩修行，原為度生。然欲利人，必先自利。及修
行圓滿，則乘其願力，迴入塵勞。開發方便亦有三：一入有情世間，開發凡外。外道不了唯心，
凡夫念念著有，不悟真空，故菩薩開發之也。二入正覺世間，開發三乘，使其融空假而入中道。
蓋聲聞緣覺，但滯於空，不見不空。不空尚未之見，更何論乎中？故菩薩必教化之，使之出假入
中，斷變易生死。又漸教大士，貪瞋癡尚未盡斷。例如說勤求佛道，即貪也。鄙二乘不能求佛道
，瞋也。不了眾生皆有佛性，癡也。菩薩教化之，令捨三毒，悟中道之理，不住二邊，所謂一中
一切中也。三入器世間，普度一切。菩薩本是法身大士，為眾生故，迴入塵勞。示現種種形相者
，即如觀音三十二應是也。同事為四攝法（布施愛語利行同事）之一，舉一以概其餘也。

　　<h6>庚二為機勸修</h6>

　　<bf>若諸末世一切眾生，於大圓覺起增上心。當發菩薩清淨大願。應作是言：願我今者，住佛
圓覺，求善知識。莫值外道，及與二乘。依願修行，漸斷諸障，障盡願滿，便登解脫清淨法殿，
證大圓覺妙莊嚴域。</bf>

　　【講】現在菩薩行滿，迴入塵勞，當在末世。今勸末世眾生，發心應當遵依，故云若諸。於
大圓覺起增上心者，教以遵依菩薩，發菩提心耳。起增上心，全憑願力攝持，故又勸以當學菩薩
，發起大願。大願宜云何發？故云應作是言。是言，即所願之詞也。願住佛圓覺，即為最上乘發
<pb n="100"/>
心，不為自求人天福報故。願求善知識，得正知見，開示正修行路故。設遇外道，不免誤入闡提
。遇二乘，多滯小道。故皆以莫值為願。依願修行，宜先自利為急。二障宜先伏後斷，若能已伏
，便能悟入，由三賢而入初地，故云菩薩境界。若已永斷滅，由十地而至等覺，故曰障盡願滿。
升進曰登。等覺親證佛果，不隔餘位，故云便登法殿，即常寂光也。無二死曰解脫。無五住曰清
淨。法身所依曰法殿，指他受用土也。大圓覺妙莊嚴者，即自受用土。以因行修圓融三觀，果上
有微妙莊嚴。乃稱性起修，全修在性，故又名大圓覺妙莊嚴域。域，猶境界疆場也。

　　【記】此段文因上有五性差別，故特勸修。我等處此末世，既知圓覺是本有之心，全體具足
，不欠絲毫。由此二六時中，刻刻用功，常住圓覺。此圓覺既是本具，自有體相用之三大，故曰
大圓覺。悟得此理，依此起修。起，發也。即發菩提心是也。欲成佛道，須發無上之菩提心，故
曰增上。發清淨大願者，即四宏誓願也。願我以下，即所發願。六根門頭，念茲在茲，方為住佛
圓覺。清淨法殿，即是大圓覺海。從此方能證得自己大圓覺性，修德既具，性德方現，名曰妙莊
嚴域。彌勒一章，最為切實，無一委曲相，為諸經所未有。先教斷輪迴根本，知二障，分五性。
令眾生發願，同證圓覺。自眾生以至成佛，其義皆備。

　　<h6>戊二偈頌</h6>
　　<h6>己一標頌</h6>

　　<bf>爾時世尊，欲重宣此義；而說偈言：</bf>

　　【記】長行甚詳，偈頌從略，

　　<h6>己二正頌</h6>
　　<h6>庚一頌當斷輪迴</h6>

　　<bf>彌勒汝當知。一切諸眾生，不得大解脫。皆由貪欲故，墮落於生死。若能斷憎愛，及與貪
瞋癡。不因差別性，皆得成佛道。</bf>

　　【講】初五句，正頌輪迴根本。二死永亡，名大解脫。貪欲為輪迴根本，由不斷故，墮落生
死。所以不得解脫久在輪迴。此其所以當斷者，已可見矣。後四句，翻頌前輪迴種性。前云惡性
<pb n="101"/>
，善性，不動性，此三種性，皆由不斷貪等輪迴根本也。設若於此，發勇猛心，立決定志。修戒
定慧，永斷貪瞋，及與癡愛。即可以不因此而受差別種性之報，而成佛道也。故云不因差別性，
皆得成佛道。

　　【記】縱使能修，半途而止，仍不得大解脫。憎愛是潤生無明。

　　<h6>庚二頌修佛幾等</h6>

　　<bf>二障永消滅。求師得正悟。隨順菩薩願，依止大涅槃。</bf>

　　【講】長行云：欲泛如來大圓覺海，及至云滿足菩提及大涅槃。此約義略頌也。

　　【記】不斷二障，成凡夫性。能斷事障，成聞緣性。能斷二障，成菩薩性。遇邪師成外道性
。惡知見成闡提性。正悟者，不依於空，不落於有，得中道也。涅名不生，槃名不滅，即大圓覺
海。

　　<h6>庚三頌入塵方便</h6>

　　<bf>十方諸菩薩。皆以大悲願，示現人生死。現在修行者，及末世眾生。勤斷諸愛見，便歸大
圓覺。</bf>

　　【講】初三句，頌應問開示。菩薩指因圓果滿，迴入塵勞者言，前云入塵以大悲為主，現起
三種方便。此三方便，全憑願力攝持。故今云願人生死以略之也。後四句，頌為機勸修。應遵菩
薩發願度生斷障，庶不墮於愛見之悲。障盡願滿，便可歸大圓覺妙莊嚴域矣！

　　【記】末世眾生，不必急於求悟，先在勤斷愛見。蓋凡夫著愛。外道著見。愛為思惑根本。
見為見惑根本。愛見既除，則二惑根本除矣。

　　<h4>丙三示順覺顯性</h4>
　　<h5>丁一謝前請後——清淨慧章</h5>
<pb n="102"/>
　　<h6>戊一具儀謝前</h6>

　　<bf>於是清淨慧菩薩。在大眾中。即從座起。頂禮佛足。右繞三匝，長跪叉手而白佛言：大悲
世尊！為我等輩，廣說如是不思議事。本所不見，本所不聞，我等今者蒙佛善誘。身心泰然，得
大饒益！</bf>

　　【講】初一行半，眾中具儀可知。次二行文，謝前成益。廣說者，重重分析，循循善誘之意
。六道何以輪迴？五性所由淺深，皆屬不思議事。不見者，從前未見廣說。不聞者，從前未聞詳
示。今則既見廣說，又聞詳示。故云我等今者；蒙佛善誘。善誘者，誘引有序，即前廣說。前文
所謂恩愛貪欲，漸致六道輪迴，發揮無明，顯出五性差別，皆善誘意也。又聞迴入塵勞，唯依大
悲為主，現起三種方便。末世依之，便得證覺。不禁圓解內發，輕安外形。故曰身心泰然，得大
饒益。

　　【記】彌勒章離障顯性，是反顯。此章順覺顯性，是正顯。圓覺妙心，佛生同一，聖凡不二
。有情無情，同是一性。唯須成佛以後方知。至於我輩，不過由研究大乘經典而知之耳。所謂本
具之話，非證後之話。有情無情，雖同是一性。然在有情則稱覺性。在無情則稱法性。法性無知
覺，故謂之法、即不覺之義也。夫有覺性與法性之分別者，即由二障所纏。如眼有翳，自障見性
，與空相隔，而見空華。圓明覺明，分而為二，亦復如是。其實不二而二為二，二而不二則一。
一者其體，二者其用也。前章離障顯性，分出種種差別。此章順覺顯性，到得究竟，只是一性。
未到究竟，亦有多性。與前章相反相成。前章就眾生界中，與眾生切實談性。斷其愛欲，以除輪
迴根本。乃眾生離障初步功夫。是在相邊顯。此章自眾生以至成佛。不談愛欲而談本有之話。是
就性邊顯。然相本無相，只是一性。眾生不了，乃著相迷性耳。清淨慧之慧，即從根本智，發揮
後得智。智即性光。在凡夫第六識用事。第六識為心王之一。本不自動作，作善作惡，多由佐使
者所為。故有二十六惡心所。十一善心所。惡心所中，根本煩惱六是首領，餘是扶助。善心所第
一即為信。而自己受用處，則在別境之慧，作用亦最大。六識能分別善惡邪正，全仗此慧。然亦
視佐使如何。若二十六惡心所用事時，則信成邪信，慧成邪慧。今清淨慧菩薩。從根本智光發出
之慧，即始覺智，照於本覺心體。念念當前，照而常寂。化惡成善，化染成淨。破世間之事障，
出世之理障。故此順覺顯性，非清淨慧不能當機代眾請問也。欲愛不易離。眾生界中，能離者已
是不可思議之人。所離者已是不可思議之事。智慧發於中，輕安形於外，故曰身心泰然。

<pb n="103"/>
　　<h6>戊二請後顯慇</h6>
　　<h6>己一請後增益</h6>

　　<bf>願為諸來一切法眾，重宣法王圓滿覺性，一切眾生及諸菩薩如來世尊，所證所得，云何差
別？令末世眾生聞此聖教，隨順開悟，漸次能入。</bf>

　　【講】現前大眾，非一方來，故曰諸來。各及眷屬，主伴重重，故曰一切。或為請法，或為
聽法，故曰法眾。或求增益，或希重宣。顯前章如來已說，會眾已各受益。此又為末世眾生請也
。良以如來在世，三業殊勝。諸來法眾，五根通利。所以法雷既震，瞶耳全聲。至於末世，恐未
能爾。故再問從生至佛，所證所得，云何差別。一切眾生者，從凡夫起問。台教頌云：『七賢七
位藏初機，通教位中一二齊。別信並圓五品位，見思初伏在凡居』。乃藏通內外凡，別圓外凡位
也。又云：『果位須陀預聖流。與通三四地齊儔。並連別住圓初信。八十八使正方休』。在藏通
已入聖流，在別圓猶在內凡也。又云：『圓別信住二之七。藏通極果皆同級。同除四住證偏真。
內外塵沙分斷伏』。在別圓尚在內凡，在通教三人同斷思惑盡，在藏教已臻極聖也。永嘉云：『
同除四住，此處為齊。若伏無明，三藏則劣』。正此謂也。今云及諸菩薩者。頌又云：『別地全
齊圓住平。無明分斷證真因。等妙二覺初二行。進聞三行不知名』。正指此意也。約位從初住至
等覺四十一位。約斷證別初地與圓初住相等。妙覺與二行相齊。圓教三行，別教不知名字。況後
位耶？更須進斷三十品無明，方證圓教極果。即此謂如來世尊，所言所證所得，差別之相若此。
今經本屬別圓二教。所以引四教頌者，慧學之流，不可不知，無妨帶說。所證，斷惑證理也。所
得者，修因得果也。云何差別者，理有淺深，位有高下，此問能被之教。眾生，指所被之機也。
末世眾生，不見如來三業殊勝，誠屬可愍。正是所為，故云令也。聞此聖教者，時至機熟，轉從
四依邊聞。隨順開悟者，隨聖教邊，開悟所證之理。庶幾漸次伏斷，入所得之位矣。故云漸次能
入。

　　【記】得悟雖同佛。多生習氣深。所謂理則頓悟。事須漸除。此所以有漸次能入之請也。請
法指上首。聽法者指眷屬。前章五性差別中之菩薩性，即法王圓滿覺性，然是反顯。眾生不悟者
，必僅就破惑邊看，不從本智上看，故請重宣。凡未入位者，皆稱眾生。眾生亦有所證所得。此
專指發心用功之人言。眾生甚多，故云一切。眾生即五蘊中人，五蘊結聚一團，成眾生之相。藏
教七賢，一、五停心。二、別相念。三、總相念。四、煖位。五、頂位。六、忍位。七、世第一
位。前三外凡，後四內凡。藏教初機之人，佛本欲教其修四念處功。因其妄想太多，業障太深，
<pb n="104"/>
故先令修五停心觀，以伏其心。五停心者，多散令作數息觀，眼觀鼻，鼻觀心，數鼻端出入之息
。但出入不宜並數。或數入息，不數出息。或數出息，不數入息。令心擊於一處也。多貪令作不
淨觀，吾身自內至外，膿血尿糞，無一處乾淨。譬如淨瓶，外觀雖美，中藏臭穢。瓶若一破，人
皆掩鼻，不可嚮邇。貪欲最甚者為色。故男觀女，應作不淨想。女觀男，亦應作不淨想。貪心自
可漸息。多瞋令作慈悲觀。多癡令作因緣觀。多障令作念佛觀。多障眾生，並息亦不能數。則令
念佛，觀想聖容。若又不能，則老實置佛像於前，對之禮拜。是知五停心法門，為下手最好工夫
也。其次則修四念處。鈍根者，一觀一觀，分別修之，為別相念。利根者，修一觀則通四觀，為
總相念。修之久，觀行起，心已調伏。譬如兩木相摩而生火，即為煖位。藏教名為初機相似位。
二六時中，念茲在茲，一刻不敢放鬆。觀行極純，則為頂位。到此尤宜耐煩，所謂百尺竿頭，更
進一步，是為忍位。有上忍中忍下忍。下忍修十六行觀。中忍修三十二行。伏三界見思惑。再一
剎那，進世第一位。通教初乾慧地為外凡，抵藏教前三位。次性地為內凡，抵藏教後四位。別教
十信位，圓教五品位，位次相等。皆屬外凡。見惑有八十八使。思惑有八十一品。伏者，伏界內
事障也。在藏教小乘。雖五停心中，有念佛一法，尚未有淨土法門。此法門，直至方等時方開。
須陀洹，藏教之初果也。前是伏見惑，至此乃能斷見惑。預於聖流，名見道位。從世第一後心，
用八忍八智，方斷八十八使之見惑。眼見者不是惑，見逆順境而意根分別好歹起執著，乃為見惑
。因執著而起愛憎，即思惑。因見思惑，遂造種種之業。藏教初果，在通教為三地四地，即八人
地與見地也。在別教為初住。圓教為初信。通教何以有三四地兩位，因有利根鈍根之別。八人地
是利根人，聞而即斷。見地是鈍根人，必用功後方斷。然利根人亦僅斷欲界麤惑，能不起分別。
至上界五十六使微細見惑，則不能斷。正使方休，習氣未除，要不能不墮落地獄道餓鬼道，莫能
自主也。藏通以斷三界思惑為究竟地。別圓則須斷根本無明。故藏通極果，僅抵圓教二信至七信
，別教二住至七住。圓二信至七信，別二住至七住，四住煩惱，自然齊斷，尚是內凡。在藏教已
證偏空理，得阿羅漢果。藏教以阿羅漢為極果。通教以離欲地為三果，已辦地為極果。四住者，
一、見愛住。二、欲愛住。三、色愛住。四、無色愛住。證但空之理。是為偏真。自以為涅槃，
不知實變易生死也。既斷思惑，則斷界內塵沙。塵沙本自無惑，因眾生見思煩惱習氣，多如空中
之塵，恆河之沙，故名為惑耳。證阿羅漢果者。界內塵沙，隨思惑斷盡。界外塵沙，不過能伏而
已。至此地位，本可以教人。然彼自苦中出，視生死如牢獄。明知眾生之苦。不肯再入世而度生
，因無大悲心故。三藏即指藏教。藏教以證偏空為涅槃。不知無明之名。故云：『若伏無明，三
藏則劣』。四教中內外凡，皆眾生之位次。經文言及諸菩薩，則但講別圓，不講藏通，別教以中
道觀智，照中道諦理，破一品無明而登初地。圓教初住，已與之齊。故云別地全齊圓住平。別教
八住至十迴向，方伏初地無明。而圓教則僅八信至十信三位。圓教初住至十住，各斷一品無明。
<pb n="105"/>
與別教十地齊。故云無明分斷。圓教八信至等覺，別教八住至等覺，皆菩薩所修。真因，即中道
也。修德有功，性德方顯。初住以前，果中之因。初住以後至等覺，為因中之果。佛為果中之果
。十信以前，為因中之因。別教至等妙二覺，僅與圓教初二行齊，故不知三行之名。（按以上註
文可與天台四教六即圖參看）開悟者，開自己之知見，悟本具之道理。上根利智，即可斷惑。鈍
根者亦能伏惑。凡夫有心念佛，心無二用，即能伏惑。誦經聞法時亦然。

　　<h6>己二至三顯慇</h6>

　　<bf>作是語已，五體投地。如是三請，終而復始。</bf>

　　【記】例前可知

　　<h5>丁二師資緣合</h5>

　　<bf>爾時世尊告清淨慧菩薩言：善哉善哉！善男子！汝等乃能為末世眾生，請問如來漸次差別
，汝今諦聽，當為汝說。時清淨慧菩薩奉教歡喜。及諸大眾，默然而聽。</bf>

　　【講】既問所證之理，令其隨順開悟。復問所得之位，令其深入。故以善哉而雙美之。餘可
略知如上。

　　<h5>丁三應求開示</h5>
　　<h6>戌一長行</h6>
　　<h6>己一示圓滿覺性</h6>
　　<h6>庚一本來平等</h6>

　　<bf>善男子！圓覺自性，非性性有。循諸性起。無取無證。於實相中，實無菩薩及諸眾生。何
以故？菩薩眾生，皆是幻化。幻化滅故，無取證者。譬如眼根，不自見眼，性自平等，無平等者
。</bf>

　　【講】前請重宣法王圓滿覺性。今示之曰：圓覺自性，非性性有。謂圓覺自性，本非差別之
<pb n="106"/>
性。然今性有差別者，覺性雖無差別，以有隨緣之能，是以隨染淨緣，現起差別諸性也。諸性即
是眾生菩薩。既是隨緣現起，差別性即圓覺性。誰為能取所取，又誰為能證所證，故曰無取無證
。雖然，而現有眾生為能取，菩薩為能證。佛即遮云：於實相清淨理中，實無菩薩及諸眾生。次
復徵起云：何以故？而云實無耶？遂<rep>釋云：</rep>菩薩眾生，皆是幻化故。既同幻化，當體寂滅，又誰
為能取能證耶？故曰無取證者。蓋以幻化滅故，有即非有。菩薩眾生，同歸圓覺。若更說有取證
之人，豈非以圓覺而取證圓覺，有是理乎？如其不明，更助一喻。故以譬如眼根，不自見眼。喻
圓覺不自證圓覺。如是則圓覺自性，本來平等。又誰能使之平等哉。故云無平等者。

　　【記】此指示本來平等之理。圓滿覺性。平等不二，本無差別。故曰非性，謂非性中自有差
別也。然以其有隨緣之能，遂生出十界差別之性。故曰性有。謂因隨緣而生差別也。是知性無差
別，由緣而有差別。緣有染淨之異。性有順逆之差。一切如來順修，一切眾生逆修。眾生一念不
覺，遂生三性。第一逆性，第二見性，第三色性。因有逆性，是以念念相續，遂分能所。能即見
性，所即色性。由此現出種種諸性差別。由逆修而成眾生性，由順修而成菩薩性佛性，故有如來
眾生之異。夫圓覺性雖隨緣而起。然緣起無性，是有差別即無差別，故差別性即圓覺性。就差別
說為不一，是曰離。就無差別說為不二，是曰即。眾生因不覺而生能取，以一切境界為所取。菩
薩因修行而為能證，以一切妙法為所證。至於圓覺本性，則無能取所取。能證所證，故曰無取無
證。此專指圓覺妙性也。圓覺妙性為實相真體，故無菩薩眾生。菩薩眾生，皆是假名，同屬幻化
。由無明變現，而有迷悟之分，凡聖之別。而圓覺實相，則無凡無聖無迷無悟。幻化既滅，菩薩
眾生，同歸圓覺，當體寂滅，有何取證？此是修德。然全修即性，若更說取證，豈非以圓覺取證
圓覺耶？此理本明，但因圓覺實相，為離言說相，離心緣相。須是一切放下，親證此境，方能明
白。末世眾生，萬難理會。故又設喻以明之，喻如眼根，雖能照了前境，而不能自見其眼。猶之
圓覺，不自取證圓覺也。蓋圓覺妙性，只是一法，更無二法。何以故？覺性平等故。平等屬於本
來，既係平等，自無平等者也。

　　<h6>庚二迷倒成差</h6>

　　<bf>眾生迷倒，未能除滅一切幻化。於滅未滅妄功用中，便顯差別。</bf>

　　【講】上科眾生，指已發心，知伏惑者。此之眾生，兼未發心，不知伏惑者。所謂內凡外凡
也。全未發曰迷。雖已發心，不知惑空，加功欲伏曰倒。縱使已伏，不過如石壓草，均為未能除
<pb n="107"/>
滅。上云菩薩眾生，皆是幻化。此云一切幻化者，不唯菩薩眾生，兼一切因果而總言之。猶偏取
於因，以惑滅而一切皆滅故。於滅未滅者，滅則漸次斷滅，未滅則漸次治伏。不達本空，均為妄
加功用。於此妄功用中，便顯有菩薩眾生之分。故曰差別。

　　【記】迷是不覺，倒是不正。既迷妙覺真性，轉性成識。即將妙明轉為無明，故未能除滅幻
化。原覺性雖本來平等。由眾生迷倒，不了幻化，所以成差。上文非性性有，是教眾生自悟本來
覺性。此科是說眾生不了幻化，又不能以幻修幻，故曰未能除滅。能滅二障為菩薩。雖未滅而能
伏，為初心大士。皆由不悟自性本空，當體是佛，而妄加功用，故有內凡外凡等種種差別。

　　<h6>庚三究竟平等</h6>

　　<bf>若得如來寂滅隨順，實無寂滅及寂滅者。</bf>

　　【講】二障永滅，一性圓明，即是如來寂滅。寂滅者，是法平等，無有高下，即前請法王圓
滿覺性是也。自是智與理冥，更無智外理為智所證，亦無理外智能證於理。隨順圓覺，絕諸對待
。上云自性平等，無平等者。此云實無寂滅，及寂滅者。辭雖有異，而義無殊也。

　　【記】若得如來寂滅隨順一語，理極深奧。如來者，如如不動，而無去無來。二障永滅，一
心圓明，諸法平等，理智一如，智外無理，理外無智，是為寂滅隨順。隨順者，隨順圓滿覺性也
。至此則一切平等，並無寂滅之相。既無寂滅之相當前，豈有能寂滅之人哉？能所雙亡，故曰實
無寂滅及寂滅者。

　　<h6>己二隨順成別</h6>
　　<h6>庚一次第隨順</h6>
　　<h6>辛一凡夫隨順覺性</h6>
　　<h6>壬一由妄成迷</h6>

　　<bf>善男子！一切眾生，從無始來，由妄想我，及愛我者。曾不自知念念生滅，故起憎愛，耽
著五欲。</bf>

<pb n="108"/>
　　【講】此由妄成迷也。一切眾生，先從博地凡夫說起。由妄想我等，謂由最初一念不覺，迷
真心而成妄識，復由識起諸想念，內執身中有我，復執身外有可愛我者，即是執我我所也。曾不
自知者，謂一向不自覺知，不知我及我所，俱屬念念生滅，虛妄不實。由不知故，背情則故起憎
嫉，順情則故起愛染。憎嫉者，見欲則銷。愛染者，逢欲益盛。故云耽著。五欲，即五塵也。均
是可欲之境故。

　　【記】此下就隨順覺性，顯出差別。欲明差別之相，先從凡夫位說起。一切眾生，本賅九界
，而茲則專指六凡位中眾生言。無始，即最初一念不覺。因一念不覺，迷真成妄，由妄識而起妄
念，於是內有我而外有愛我者。愛我者，即我所是。就凡夫言為我所用者，就菩薩言是法執，皆
由無明妄想。（根本無明）而生見思妄想（枝末無明）即我執（我見我慢等）也。執身為我，以
正報為自受用。有我即有他，復執依報為所受用。念念執著，心生愛樂，故有愛我者。試即一身
內外，細加研究，誰是我者？我尚不有，更何有愛？不知無我，故墮生滅。念念生滅，生死之因
。於是本性清淨，為念所障。以動為心，以動為境。對一切逆順境界，而起憎愛之心，有憎愛，
故有色聲香味觸五欲。此指未發心眾生言也。

　　<h6>壬二遇教得悟</h6>

　　<bf>若遇善友，教令開悟淨圓覺性，發明起滅，即知此生性自勞慮。</bf>

　　【講】此遇教得悟也。善種內發，不期而逢曰遇。善友者，具正知正見，能勸人為善故。如
華嚴之五十三人，法華之淨藏淨眼皆是也。憐其久迷自性，因貪欲而造業，故教令開悟淨圓覺性
。果能開能悟，自然發起智眼，照明我及我所，念念起滅。即知現前眾生，皆是圓覺性中，自勞
自慮，乃與圓覺無與焉。

　　【記】此指已發心眾生，了知生死苦果，憎愛苦因，發心修道者言。則以得遇善友為第一好
因緣。遇者，不期而逢也。稱為善友，必具正知正見，能勸作諸善，對治諸惡，而使人脫離生死
者也。開者，開正知見。悟者，悟淨圓覺性也。開悟本由自己，善友但能指示之耳。遇善友非易
事。既遇善友而教令開悟。然後了得現前身心，一切皆是無明幻化，妄起妄滅，故曰發明起滅。
既悟淨圓覺性。何以又知此生性自勞慮？蓋當開悟時，所有無始無明習氣，自八識田中，一齊湧
現，由此能見自心中微細生滅之相，此即正知見也。未開悟人，往往將邪作正，將妄作真，併此
<pb n="109"/>
妄想亦不自知。勞慮即妄想。既發正知見，便能照了我心，念念生滅。有如一隙日光，照見塵埃
亂動。然塵相自動，虛空不動，虛空即真性也。

　　<h6>壬三緣悟成礙</h6>

　　<bf>若復有人，勞慮永斷，得法界淨。即彼淨解，為自障礙。故於圓覺而不自在。此名凡夫隨
順覺性。</bf>

　　【講】此緣悟成礙也。首句意謂：若於開悟眾生中，復有能伏惑之人，顯非盡能伏也。勞慮
永斷者，知圓覺是覺體安然，了無形跡。勞慮者自勞動思慮，野馬奔馳，與圓覺全不交涉。一如
空，一似塵也。如是可誓期必證，發心永斷。是則以觀行之功，伏而不動。故曰得法界淨。於事
相不起妄動，住清淨故，此淨解也。若執此為是，反成障礙。自此不肯新進，便不更求斷惑，故
於圓覺而不自在。即前頌之見思初伏在凡居，雖在凡居，尚不至逆於圓覺，故名凡夫隨順覺性。
亦是圓別信住之凡夫也。

　　【記】用觀行功夫得力，真智與真理相應，方得以定力伏勞慮。此文永斷之斷字，不能作斷
字看，只可作伏字看。蓋能所既無，自知法界清淨。然尚有此淨解。即是知見，即是妄想，故所
得者，並非真淨，乃相似淨也。因此淨解，為之障礙，故於圓覺而不自在。此不自在，係指功用
上言。至於自己分上，已得有快樂受用。此是已經伏惑之凡夫，在藏通為內凡，而在圓別則為外
凡也。

　　<h6>辛二地前隨順覺性</h6>

　　<bf>善男子！一切菩薩，見解為礙。雖斷解礙，猶住見覺。覺礙為礙；而不自在。此名菩薩，
未入地者隨順覺性。</bf>

　　【講】菩薩，指別教八住至十迴向，圓教八信至十信位也。頌曰：『八至十信二惑空，假成
俗備理方通。齊前別住後三位，併連行向位相同』。見解為礙者，謂彼淨解為自障礙，而欲斷之
。從八住去，位位斷，位位證也。雖斷解礙，猶住見覺者，謂能見淨解為礙者，即是隨順覺性。
今雖斷於解礙，而猶住著見解為礙之覺性。此即中道法愛也。執以為是，不復進求，故云猶住見
<pb n="110"/>
覺。既住此覺，則此覺亦為障礙，故云覺礙。教中訶為頂墮是也。又云為礙者，以其為圓覺之礙
故。而不自在者，不能任運趣入圓覺也。名菩薩者，對前顯勝，上求之心超凡位也。名未入地者
，對後顯劣，下化之功，不及聖位故。然既已超凡，雖不及聖，則於覺性自然不逆，故稱隨順。

　　【記】前為觀行位中之凡夫，此為相似位中之菩薩。一切菩薩，專指圓教八信至十信，別教
八住至十回向而言。圓教七信，見思已空。至八信進斷界內塵沙。九信十信，斷界外塵沙。內外
塵沙惑空，故稱二空。別教八住，與圓教八信位齊，因別教乃鈍根大士，破塵沙惑不易。須經歷
十行，塵沙方破，又經十回向，空假能通，契中道觀，方伏界外無明也。上文見解為礙，然斷此
見解，而仍存有滅見解之覺，仍是障礙。別教自八住至十回向，往往識中道實性，而為中道所迷
，所謂無量劫來生死本，癡人認作本來人。故曰覺礙為礙而不自在。此等人若不遇如來，未易除
此障礙。故由十回向而登初地，功夫最難！蓋破異相無明易，破住相無明難。如用功之人，稍得
受用，便執著此受用而不能進步是也。

　　<h6>辛三地上隨順覺性</h6>
　　<h6>壬一承前正明</h6>

　　<bf>善男子！有照有覺，俱名障礙。是故菩薩常覺不住，照與照者，同時寂滅。譬如有人，自
斷其首。首已斷故，無能斷者。則以礙心，自滅諸礙。礙已斷滅，無滅礙者。</bf>

　　【講】此承前正明也。前云見解為礙，即是有照，以非照莫見故。又云猶住見覺，即是有覺
，以非覺莫住故，俱名障礙者，謂所照之礙，固是障礙。而能照之覺，亦名障礙。以住著，則障
礙圓覺性故。是故常覺不住者，謂有照有覺，俱名障礙之故。所以入地菩薩，無時不照，所謂寂
而常照，是故不成礙，以不生住著心故。正以不生住著，則所照之礙，與能照之覺者，同時寂滅
，皆不離圓覺性故。此義不易明顯，故又以喻明之，故云譬如有人也。有人，謂期死之人。自斷
其首者，謂期死之人，起心斷首而死，以刀自斷其首。首未斷時，則首為所斷，人為能斷。至已
斷故，則所斷之頭非己，能斷之人亦亡，故云無能斷者。此喻照與照者同時寂滅之義，可以極甚
明顯矣！若更以法合者，則是入地菩薩，以滅礙之心，自滅諸礙。礙未滅時，則礙為所滅，覺為
能滅。至礙已斷滅，則所滅之礙既空，能滅之覺亦盡，皆不離於圓覺性故。上云照與照者，同時
寂滅，即此意耳。

<pb n="111"/>
　　【記】此法身大士用功方法，然凡夫亦不可不知。圓教初住以上，別教登地以上，雖得受用
，仍須用功。唯此乃用法界觀，修楞嚴三昧，與地前用功不同。覺是體，照是用。以始覺之智，
照本覺之體，此是地前功夫。四住雖除，無明未脫。有此照覺，仍是障礙，因有能所故。能照是
心，所照是境，境即無明是也。至登地以後，不必用照，只須了得無明性空，無明即是實性。只
有一覺，覺外並無諸法。雖是常覺，亦不住覺。外無所照，內無能照，故云照與照者，同時寂滅
。此是登地菩薩境界。地前尚不能知，何況凡夫？故復設為譬喻。能斷之人，喻能照。所斷之首
，喻所照。礙心為能照，諸礙為所照。所滅之礙既滅，能滅之智亦亡也。

　　<h6>壬二慮後防問</h6>

　　<bf>修多羅教，如標月指。若復見月，了知所標，畢竟非月。一切如來，種種言說，開示菩薩
，亦復如是。此名菩薩已入地者隨順覺性。</bf>

　　【講】此慮後防問也。恐後有人<ask>問曰：</ask>地前與地上，雖位分淺深，均屬依教修習。何故地前
，則歷位成執。登地，就常覺不住。豈非世尊施教，地前則聽其自便，地上則私與解銷？若爾，
則無緣慈如是，便非世尊施教之所應耶？故世尊以此防云：修多羅教，如標月指云云。教，通指
如來所說一切經也。標指者，楞嚴云：『如人以手指月示人』。以手指月，謂指為標月之指。彼
經蓋是以指喻教，以月喻心。意顯如來說教，原為示心。標月之指，即喻示心之教。若復見月者
，經又云：『彼人因指，應當看月』。喻學者借教，應當觀心。了知所標畢竟非月者，經又云：
『若復觀指，以為月體，此人豈唯亡失月輪，亦亡其指』。意顯不應執指，喻學者看教，即謂明
心。豈唯不知心，亦復不知教。意顯不應執教。今經能喻同楞嚴，所喻稍異於彼。蓋如來於地前
地上，立位顯覺，皆為修多羅教，即同能標之指。然立位顯覺，原為破障成慧，即同所標之月。
故云如標月指。果其破障成慧，立位顯覺，亦不應住。故云若復見月。了知所有能標之指，畢竟
非月。豈唯如來一佛所說，不應住著，則諸佛皆然。故云一切如來，乃至亦復如是。是知地前地
上，智分劣勝。智劣則成執，智勝則常照，非佛有私，不得故作是問，恐招謗佛之愆。防問已竟
，仍歸正結，故曰此名云云。

　　【記】月譬圓覺妙心，指譬修多羅教。凡看經人，應由文字，悟實相妙理。了得文字不是妙
理，如知所標之指非月。未悟以前，須由文字研求妙理。既悟以後，須修圓覺而不可執著文字也
。
<pb n="112"/>

　　<h6>辛四如來隨順覺性</h6>
　　<h6>壬一明所證境</h6>

　　<bf>善男子！一切障礙，即究竟覺。得念失念，無非解脫。成法破法，皆名涅槃。智慧愚癡，
通為般若。菩薩外道所成就法，同是菩提。無明真如，無異境界。諸戒定慧及婬怒癡，俱是梵行
。眾生國土，同一法性。地獄天宮，皆為淨土。有性無性，齊成佛道。一切煩惱，畢竟解脫。
</bf>

　　【講】此先明所證之境。地前滅礙立覺，覺即成礙。入地常覺不住，若實有不住，亦名為礙
。謂障如來大圓覺海。無障無礙，大自在性故。今明至如來位，則一切障礙，即究竟覺。一切障
礙者，即指地前礙之與覺，地上常覺不住，雖麤細不同，通名為礙，故以一切目之。即究竟覺者
，同歸如來大圓覺海，無障礙性故。此二句為總標。不過言其大略。所攝諸礙，其數尚多。此下
一一為之融會，如憶念斷礙，憶念立覺。能斷能立，則為得念，斷不能斷，立不能立，乃為失念
。得則為得所縛，失則為失所繫，俱不解脫。今知對失立得，得非真得。因得顯失，失非真失，
二俱不成，同歸圓覺，以二皆圓覺起故。不言圓覺而言解脫者，以圓覺即是離繫縛法故。依教修
習，精進即是成法，懈怠即是破法。對破立成。成非真成。因成顯破，破非真破。二俱成非，同
歸圓覺。而言涅槃者，以圓覺即是不生滅法故。能照諸礙。即是智慧。不能照礙，即是愚癡。對
愚立智，智非真智。因智顯愚，愚非真愚。二俱成非，同歸圓覺。而云般若者，以圓覺即是大智
慧光明義故。觀同行者，呼為菩薩。所成就法，名為正道。觀異學者，呼為外道。所成就法，名
為邪道。對邪立正，正非真正。因正顯邪，邪非真邪。二俱成非，同歸圓覺。以圓覺即是阿耨菩
提法故，故云菩提。地上位位所斷妄惑，名為無明。所證實理，名為真如。然無明依真而起，妄
固非妄。真如對妄而觀，真亦非真。二俱不立，同歸圓覺。故曰無異境界，以圓覺即是諸法無差
別性故。菩薩示現順行，即便修戒定慧。示現逆行，即便作婬怒癡。然既屬示現，同依圓覺。故
云俱是梵行，以圓覺即是一切佛菩薩清淨因故。菩薩說法所度，名為眾生。集行所嚴，名為國土
。然種種幻化，皆生如來圓覺妙心。幻化不實，實即圓覺。故云同一法性，以圓覺即是依正二報
諸法之實性故。菩薩教化造惡眾生，即入地獄。教化修善眾生，即入天宮。天宮不以為樂，地獄
不以為苦，唯依圓滿覺性，清淨自如。故云皆為淨土，以圓覺即是常寂光淨土故。菩薩教化不定
二乘，及與菩薩，名為有性，謂有成佛性故。教化定性二乘，及與闡提，名為無性，謂其無佛性
故。然一切眾生，莫不有心。凡有圓覺心者，遠近定當作佛。故云皆成佛道，以圓覺即是一切如
<pb n="113"/>
來本起因地法故。然此以上九對，前四似約地前，後五似約登地。未到佛地，皆名煩惱，以是有
對法故。謂有對即有諍，因諍故有惱。今約佛地融會，同歸圓覺。故云一切煩惱，畢竟解脫。以
圓覺即是大解脫法，絕諸對待，一切煩惱，畢竟不生故。

　　【記】此段文不比前三段。前三段中，一是凡夫，二是地前菩薩。三是登地菩薩。凡夫境界
，全是障。菩薩境界，半明半障。若以五時判教法論之，凡夫境界，如阿含會上，純麤無妙。地
前境界，如方等會上，三麤一妙。登地境界，如般若會上，二麤一妙。此段是佛境界，如法華會
上，純圓獨妙。是修德之極功，而顯性德。蓋在眾生分上，則有諸法。菩薩仍為對待，如來則為
絕待。所謂第一義諦。前段文即第一義諦之出顯也。前段是初心第一義諦，此段是圓滿第一義諦
。前來凡夫菩薩，各種障礙。以佛法界海慧平等眼觀之，皆是解脫，不落擬議思量，所謂唯有一
中道，無二亦無三也。一念頓悟為始覺。由本覺生於始覺，以始覺還照本覺。始本合一，始本不
二。如外無智智外無如。一智一切智，一如一切如。到此一切障礙，即究竟覺。此境唯佛獨證，
如來以外，皆不能知。若凡夫則頭頭腳腳，全是障礙，如何得為究竟覺耶？地前之滅礙成覺，登
地之常覺不住，皆是障礙。何以故？以其障大圓滿性故。得念者，得現前一念之真念也。念念遷
流，謂之失念。失則憂慮，得則歡喜，皆是無明，皆非解脫。不知得失皆是幻化。以如來法界海
慧照之，有何得失？故無非解脫。精進勇猛，真念現前，為成法。一念懈怠，頓失定力，為破法
。成破亦是對待，即是幻化。以如來覺海照之，有何成破？故皆名涅槃。涅，不生也。槃，不滅
也。智愚皆是夢幻。覺性上本無智愚之別，豈非同是般若？邪正俱無自性，無性之性，乃圓覺妙
性。非正非邪，雙遣二邊，而中道顯，豈非同是菩提？無明是不覺，真如是妙覺。然以法界海慧
照之，本無明暗，故無異境界。諸戒定慧及婬怒癡，俱是梵行。此語唯佛可道。蓋婬怒癡之性皆
空，即是戒定慧。此必全理成修；全修成理之後，方可曰俱是梵行。切勿錯認！眾生分上，有情
為覺性，無情為法性。不知內而色身，外泊山河虛空大地，咸是妙明真心中物，故曰同一法性。
地獄受苦，諸天極樂，菩薩開示地獄者，令眾生止惡。開示天宮者，教眾生修善。然而境從緣有
，本無自性。故曰皆為淨土。如提婆達多，在地獄中，世尊令阿難入定觀之，問其苦否？達多曰
：我在此有三禪天之樂。又問出否？<rep>答曰：</rep>待世尊入地獄時方出。曰：世尊那有入地獄時？答曰
：我那有出地獄時？夫達多不以地獄為苦，而以為樂。或曰：此妄樂也。然而妄不離真，了得真
妄原空，地獄即是天宮矣！豈非皆為淨土哉？有性者，有佛性也。無性者，無佛性也。如曰聲聞
緣覺，永無成佛之期。此小乘不了義教。大乘了義，則無此別，故無不成佛。煩惱性即涅槃性，
離涅槃無煩惱，猶離空無華。對煩惱說解脫，非真解脫。須知煩惱者，迷之則有，悟之則無。故
曰畢竟解脫。
<pb n="114"/>

　　<h6>壬二明能證智</h6>

　　<bf>法界海慧，照了諸相，猶如虛空。</bf>

　　【講】此明能證智也。言佛地所以能融諸對待，而歸於圓覺性者，以其有法界智故。法界，
即一真法界。佛地證之。依此而起平等大慧，猶如大海無量無邊。故云法界海慧。照了諸相，諸
相，即指前凡夫相，地前相，入地相也。照了者，照其起自圓覺，了其相即實相。實相無相，仍
還圓覺。故曰猶如虛空。楞嚴云：『譬如虛空，體非群相，而不拒彼諸相發揮』。今經亦爾。

　　【記】一切障礙，為不二境。即究竟覺，為不二智。以境發智，以智照境。境外無智，智外
無境。境智一如，中道平等。故曰猶如虛空。

　　<h6>壬三結歸圓覺</h6>

　　<bf>此名如來隨順覺性。</bf>

　　【講】此結歸順圓覺性也。名如來者，顯能隨順者，非前三等人故。謂如來從初發心，由凡
夫經地前，至地上，畢竟圓極。至遊大圓覺海，登彼岸而入妙覺果地。故曰如來隨順覺性。

　　【記】絕對待，離能所，靈光獨耀，迴出根塵。是為如來隨順境界。

　　<h6>庚二頓圓隨順</h6>
　　<h6>辛一明隨順相</h6>

　　<bf>善男子！但諸菩薩，及末世眾生。居一切時，不起妄念。於諸妄心，亦不息滅。住妄想境
，不加了知。於無了知，不辯真實。彼諸眾生，聞是法門。信解受持，不生驚畏。是則名為隨順
覺性。</bf>

　　【講】如上漸次隨順。失照，則任運成礙。圓照，則無法不融。然此圓照之功，修之誠非易
<pb n="115"/>
易。若果有頓圓之機，亦不難也。故重呼而告之曰：但諸現前菩薩，及末世眾生，有頓根，或圓
根者，只須居一切時，渾渾噩噩，而不起妄念。言一切時者，即是自朝至晚，循環往復，迎賓送
客，咳唾掉臂，及一切見色聞聲時也。不起妄念者，並非無念，亦非一念不生。然離念境界，唯
佛獨證。等覺已還，皆未離念故也。既未離念，焉得一切時中不起？今言不起者，以圓頓教人，
賦性渾噩，天然自在。對諸美惡境界，而不故起憎愛之念，故云不起。以順性之念，本屬依他起
性。如幻如化，有即非有。遇境逢緣，不生二執。二六時中，莫不如是。故曰居一切時，不起妄
念也。於諸妄心，亦不息滅者。妄心即是有即非有，非有而有之念，既屬依他，其體圓成，息滅
作麼？若起念息滅，便成遍計。譬如好肉挖瘡，無病尋病，何必如此！故曰亦不息滅。住妄想境
，不加了知者，凡一切境界，從緣而生。緣起無性，當體即真。妄境亦屬依他，妄即無妄。若加
了知，即是起念分別，又成遍計。譬如缽盂，何須安柄？故曰不加了知。於無了知，不辯真實者
，四祖云：至道無難，唯嫌簡擇。但莫憎愛，洞然明白。了知之性，即自性之光，有尚無礙，何
況云無？若辯真說妄，即落簡擇。反墮無明昏暗，而不洞然明白矣。彼諸眾生，獨約末世言之。
以現前菩薩，根性猛利。又在佛世之時，親見如來三業殊勝。聞是圓覺隨順法門，信解受持，不
足為難。故不言也。信者，信得佛所說之法是正教。解者，解得正教中所詮是真理。受者，受以
自修。持者，持以教人。末世眾生，不唯不能如此，而且驚畏者多，故獨言之。謂末世眾生，聞
此法門，設能信解受持，不生驚畏者，是則名為隨順覺性。<ask>問：</ask>何故聞之而生驚畏耶？<rep>答：</rep>
此言
小根劣器的人，聞上圓頓大教，驚其非是佛語，義涉荒唐，畏其不能下手，不敢教人。此即不信
不解不受不持也。反此是名隨順覺性。

　　【記】此段文各家註解不同。仁山老居士，曾另出手眼解之，猶覺太高。今鄙人別有發揮。
蓋各家皆發揮菩薩境界，而略眾生境界。我則專就末世大心眾生發揮也。上來所說，皆漸次修證
功夫。此段則圓頓功夫。頓者，一念不生，湛湛寂寂。圓者，不起分別，雖有妄想，而對境不生
。所謂對境心不起，菩提日日長也。日六時，夜六時，為一切時。圓頓人二六時中，穿衣吃飯，
皆與人同。唯不起妄念，故境界獨異。所謂不起者，並非真不起。玩講義自明。若真不起，下文
何又曰於諸妄心，亦不息滅耶？須知妄心不必滅，並不能滅。登地已還，尚且不能，何況凡夫。
蓋妄想原是依他起性，如水上浮漚，自性本空，有何妨礙？起念滅之，即是遍計。何以故？以心
中分別好壞故。但對境不被所惑。妄想起時，即時一照不生我法二執，即是本領。要在此處用功
。初不在除妄想。了得依他如幻，當體即是圓成。諸居士多有以妄想不能息滅為問者，不可不知
此理。因緣和合而有，有非真有。固緣分散而無，無非真無。性真常中，原無有無迷悟之相。有
了知固是虛妄，無了知亦是虛妄。又何必辯？受者，領納之義。領納此法門，對境不起二執，豈
<pb n="116"/>
非受用乎？

　　<h6>辛二讚隨順人</h6>

　　<bf>善男子！汝等當知。如是眾生，已曾供養百千萬億恆河沙諸佛，及大菩薩，植眾德本。佛
說是人，名為成就一切種智。</bf>

　　【講】當知者，謂當知其所以能隨順者，有由來矣，故曰已曾等。極顯其供佛之多，不但於
一二三佛而種善根也。供佛及僧，必兼聞法。福慧雙修，以植萬德之本。故曰植眾德本。佛說者
，所言不虛。種智者，即是佛智，能生佛地一切智慧。是知眾生雖在末世，但能隨順覺性，必至
成佛無疑。

　　【記】此段及偈頌，玩講義自明。

　　<h6>戊二偈頌</h6>
　　<h6>己一頌示圓滿覺性</h6>

　　<bf>爾時世尊，欲重宣此義，而說偈言：</bf>

　　<bf>清淨慧當知：圓滿菩提性，無取亦無證。無菩薩眾生。覺與未覺時；漸次有差別。</bf>

　　【講】前四句，頌本來平等。長行云：圓覺自性，今云圓滿菩提性，二即一也。無取亦無證
者，性自有故。長行云，非性性有，亦一也。菩薩是能證人。眾生是能取人。所取所證既無，能
取能證何有？故並以無稱，同幻化故。後二句，頌迷倒成差。文云：於滅未滅，妄功用中，便顯
差別。頌云：覺與未覺時，漸次有差別。蓋長文以一切幻化，皆生如來妙圓覺心。滅得一分幻化
，顯得一分覺性。故曰滅未滅。約所滅之幻言之。頌云：覺與未覺時。約所顯之覺言之。蓋幻滅
，即是覺時。幻未滅，即未覺時。文云：便顯差別，頌云：漸次有差別，皆約兩楹言之。文有究
竟平等一段，而頌無之。而漸次差別一句，直是標下頌意。

　　<h6>己二頌示隨順成別</h6>
<pb n="117"/>
　　<h6>庚一頌次第隨順</h6>

　　<bf>眾生為解礙。菩薩未離覺。入地永寂滅。不住一切相。大覺悉圓滿，名為遍隨順。</bf>

　　【講】首句，頌凡夫眾生伏惑，得法界境，名為凡位。為解礙者，文云即彼淨解，為自障礙
。故於圓覺而不自在。雖不自在，尚不至於背逆。故云隨順。次句，頌地前。文云雖斷解礙，猶
住見覺，故為解礙。次二句，頌登地以上。永寂滅者，上二位有照有覺，俱名障礙。登地以上，
則照與照者，同時寂滅故也。不住相者，謂礙覺二相，俱不可得故。末二句，頌如來。今言大覺
，即是如來。悉圓滿者，文云一切障礙，即究竟覺，乃至云一切煩惱，畢竟解脫。所謂不可得中
恁麼得也。遍隨順者，文云法界海慧，照了諸相，猶如虛空，故云遍也。

　　<h6>庚二頌頓圓隨順</h6>

　　<bf>末世諸眾生，心不生虛妄。佛說如是人，現世即菩薩。供養恆沙佛，功德已圓滿。雖有多
方便，皆名隨順智。</bf>

　　【講】初二句，頌明隨順相，只在心不虛妄。一言蔽之，謂不唯起妄念為虛妄。而息妄心，
加了知，辯真實，有意欲樂，一一皆為虛妄，同幻化故。今以一不字，賅文中不起不息，不加不
辯之義，皆攝之矣。佛說下，頌讚隨順人。佛說者，顯是真實語故。人指末世眾生，轉從四依邊
聞，設能不生驚畏，許其現生，即是菩薩。供養句，出其所以。文云百千恆沙佛，今但云供佛。
文云植眾德本，今云功德圓滿。雖有句，許其不欲速成。皆名句，許其為度眾生，隨順一切種智
也。為中根人顯性竟。

　　<h3>乙三為中根人示圓修</h3>
　　<h4>丙一示三觀圓修</h4>
　　<h5>丁一謝前請後——威德自在章</h5>
　　<h6>戊一具儀謝前</h6>

　　<bf>於是威德自在菩薩，在大眾中，即從座起，頂禮佛足，右繞三匝，長跪叉手而白佛言：大
悲世尊！廣為我等分別如是隨順覺性，令諸菩薩覺心光明。承佛圓音，不因修習而得善利。</bf>
<pb n="118"/>

　　【講】憐及末世眾生，希成遐益，故稱大悲。且就現前大眾，統冀傳芳，故云廣為。分別者
，微細開示。隨順者，即前所說。覺心光明者，聞次第，則隨分識礙顯覺。聞頓圓，則句下承當
領荷。承，領也。佛圓音者，一音說法，隨類各解故。不因修習而得善利者，言前薦取者，固然
難得其人，而句後明宗者，隨聞入觀，識得自心，即是圓覺。不依觀行而得發明，如斯善利，實
未曾有。此則悟後正好修行也。

　　【記】此章發明從凡夫成佛，修證功夫。修行惟人道為最宜。蓋諸天極樂，被樂所迷，不肯
修行。三途極苦，為苦所逼，無暇修行。人道則有苦有樂，因樂知苦，因苦識樂。二者相因，方
知苦應離，樂應得。正心慮，趨菩提，惟人能之。若既為人，不肯修行，真所謂自暴自棄也。上
來普賢章修如幻三昧。普眼章修奢摩他行。其法太妙，惟上根利智者能之。威德辯音兩章，專為
中根人示修行之路，且辯音二十五輪，反不如威德章之純粹，諸君宜格外留心。既為中根人圓修
法門，須先知經中教相，相是頓教之相，而義則是圓。無法不攝，無機不投，三根普被，上下皆
宜，故曰圓修。若論文相，則有次第。先修奢摩他，次修三摩缽提，後修禪那。而今判圓者，文
相雖有次第，而其理無非一圓。蓋本經所談了義，無非圓照清淨覺相。覺之一字，雖有六種不同
，而起修則一。依理起行，一修一切修，無法不圓也。大而周遍法界，是一圓。小而析至微塵，
亦一圓。所有十法界依正二報，無非因緣所生，當體皆空。而即空即假即中，隨拈一法，皆是妙
理。任依何法，皆是圓修。何況此三種次第耶？悟此圓理，即修藏教觀行，如數息觀，則一息亦
圓遍法界。無圓外之境為所照，無境外之智為能照。智圓境圓，境智一如，此為全性起修，全修
在性。故下文隨舉一觀，無不具三。此之謂圓修。本經中請法之人，無不與本章中所說相應，是
為當機。此章所修三觀，為初學者說。威德初學時，亦從三觀入手，是過來人，故能為眾生請問
此法。吾輩若有觀行功夫，則我心平平帖帖，即入地獄，入刀槍劍戟林中，亦無所懼，以心中本
無此物也。如此自受用，令人見而生畏，是為威。若金剛怒目，虎豹食人，餓鬼變相，人亦望之
生畏，然是有威無德。此云威德者，行道有得於心，能以此教化人，使人有威可畏，有德可懷也
。其下更加自在二字，可見並非有意做作，乃自然而然。此即表明此菩薩之德性，亦即修三觀所
得之果也。眾生本具圓覺妙性，因彼不覺，迷性成識，障礙覺性。今佛隨眾生根器，令識得障礙
開顯覺性，故云隨分識礙顯覺。不因修習而得善利者，言上根人根器極利，當如來未發言前，已
識得自性，是為言前薦取。若正當聞經時，便能以智觀照，並斷無明，與佛無二，是為隨聞入觀
。此類人古今不可多得。若中根者，聞法時雖能了了，過後習氣又來，故須修習觀行。威德之請
，正為此也。
<pb n="119"/>

　　<h6>戊二請後顯慇</h6>

　　<bf>世尊！譬如大城，外有四門，隨方來者，非止一路。</bf>

　　【講】先喻說也。大城，京都也，國主所依故。喻圓覺妙心，清淨法身之所依故。四門，喻
菩薩修行圓覺，亦必由有，空，雙亦，雙非，四門而入故。來者非一者，喻菩薩欲證圓覺，必依
四法而修。隨彼根性，發覺初修，乃有多種方便，所謂方便有多門也。

　　【記】大城譬如北京城。四門東西南北四正門也。城有防匪禦敵之用。圓覺妙心，能防魔外
，故以城為喻。從空門入者，即奢摩他。從有門入者，即三摩缽提。從亦有亦空門入者，為禪那
。既有四門，應立四觀，今祇有三者，以非空非有，乃別教所修，雙遣二邊而顯中，是為但中觀
。亦空亦有，則即邊明中。離邊無中，一中一切中，是為圓中觀。禪那中攝此但中圓中兩門也。
眾生根器不同，約藏通別圓四教論之，當有四四十六門。即當經而言，亦應別教四門，圓教四門
，立為八門。

　　<bf>一切菩薩莊嚴佛國，及成菩提，非一方便。</bf>

　　【講】次舉法合也。一切菩薩，謂欲證圓覺之人。此合隨方來者，莊嚴佛國及成菩提，總以
教化眾生為本。言菩薩依四法而修，並教化眾生。一為莊嚴佛國，二為成就菩提。但隨其根性樂
欲，發覺初修方便，乃有多門，故云非一方便。此合非止一路。

　　【記】大城喻佛國，即常寂光土，即妙莊嚴域。莊嚴者，即非莊嚴，是名莊嚴。修止觀，得
定慧，故止是福莊嚴，觀是智莊嚴。又覺性是所莊嚴，定慧是能莊嚴。莊嚴佛國，即莊嚴自己清
淨覺性，故云及成菩提。是培植體智用三德，不是一種方便，能莊嚴得成。下文三觀，一一皆成
就菩提之方便。悟圓理者，無一不圓。任修何法，皆成方便。持戒是第一方便，由戒而定，由定
而慧。定能伏惑，慧能斷惑，能悟圓覺妙性，無一非方便。經是文字般若，依經修觀，為觀行般
若。由觀行證實相，為實相般若。亦無非方便。念佛一門，為莊嚴佛國之大方便，能念之心，了
不可得，所念之佛，無形無相，即是空。能念之心，歷歷明明，所念之佛，句句現前，即是假。
持名念佛，空假圓融，即是中。故曰念佛即是修觀。了此則無一法不可修，無處非方便矣。
<pb n="120"/>

　　<bf>唯願世尊，廣為我等；宣說一切方便漸次。並修行人總有幾種？</bf>

　　【講】古德云：欲知三叉路，須問過來人。以世尊乃過來人也。故曰唯願。近接現前法會，
遠濟末世眾生，故曰廣為宣說。一切方便者，以所為既廣，根性樂欲，自應不齊。隨其發覺初修
，應用何等方便，漸次增進。並諸能修行人，總有幾種，求佛一一宣說，乃見慈無遮而悲無盡也
。

　　【記】唯，獨也。並無他願，專為此事。威德知眾生根器不同，不能請世尊將方便一切盡說
，祇就修行人大概有幾種言之。

　　<bf>令此會菩薩，及末世眾生，求大乘者，速得開悟。遊戲如來大寂滅海。</bf>

　　【講】現前既是大乘之機。末世求大乘者，亦是菩薩之侶。謂令其速得開悟，初修方便，及
漸增進之法。從此建水月道場，作空華佛事，度如幻眾生，嚴陽燄佛國，成夢裏菩提，故云遊戲
大海。

　　【記】未悟人修之，處處著相。既悟人修之，處處自在。開者，開慧眼法眼佛眼也。開此三
眼，知見方正，方可全性起修。否則不能入如來大寂滅海。發心修觀，入觀行位，觀行得力，入
相似位。相似得力，入分證位。初斷一品無明。從此十住十行十迴向而登地。十住從空門入，十
行從有門入，十迴向從亦有亦空門入，十地從非有非空門入，正可遊戲。遊戲者，自在之義也。
依圓理開圓解，依圓解修圓行，方能自在遊戲。

　　<bf>作是語已，五體投地，如是三請，終而復始。</bf>

　　【講】此至三顯慇也可知。

　　【記】如文可知。

　　<h5>丁二師資緣合</h5>
<pb n="121"/>

　　<bf>爾時世尊，告威德自在菩薩言：善哉善哉！善男子！汝等乃能為諸菩薩；及末世眾生，問
於如來，如是方便。汝今諦聽，當為汝說。時威德自在菩薩奉教歡喜，及諸大眾，默然而聽。
</bf>

　　【講】準前問詞，請為廣說一切方便，漸次增進。今牒詞但云如是方便，不言漸次增進者，
以初步定千里之程，不待言自知故。

　　【記】方，法也。便，宜也。一切方法，皆可修行，惟隨眾生之機宜說之，故答威德之問。
祇提方便二字，不及其他。以明將一切法，收在方便二字之中也。

　　<h5>丁三應求開示</h5>
　　<h6>戊一長行</h6>
　　<h6>己一總標三種</h6>

　　<bf>善男子！無上妙覺，遍諸十方。出生如來，與一切法，同體平等。於諸修行，實無有二。
方便隨順，其數無量。圓攝所歸，循性差別，當有三種。</bf>

　　【講】妙覺，指本妙覺心。體居象先，故以無上稱之。非約修得，名無上也。遍諸十方者，
法性遍在一切處故。出生如來者，隨緣出生一切諸佛，豈惟諸佛，乃至情無情等，亦皆從此出生
，故云與一切法。前云種種幻化，皆生妙心，即此意耳。同體平等者，既皆從彼妙覺出生，則佛
與諸法，同一體性。則佛性即是法性，法性即是佛性，故平等也。於諸修行實無有二者，謂於彼
諸佛，及與諸法，隨據一法修行，實無差別。以聖性無不通，順逆皆方便故。既順逆皆為方便，
若隨順機宜，其數應有無量。至總統賅攝無量方便，所以收歸者，循諸機性差別，證入淺深，當
有三種。圓攝者，即總統賅攝之意。循性差別者，體性原無差別，約用而論差別耳。以自性有體
寂用照，更有寂照不二，體用一如三義。即所謂如來藏如實空義，如實不空義，如實空不空義。
空義者，真諦理也。不空義者，俗諦理也。空不空義者，中諦理也。依真諦理修，成體真止空觀
。依俗諦理修，成方便隨緣止假觀。依中諦理修，成息二邊分別止中觀。又三止名奢摩他，三觀
名三摩缽提。止觀不二名禪那，循理性三義差別，故當有三種也。

<pb n="122"/>
　　【記】先建立三觀所依之體，使眾生修行，有所標準。此處之無上二字，與他處不同，乃直
指妙覺之性。此性過去無始，未來無終，現在中間無際，無一法可超過之，故稱無上。觀依報亦
空，觀正報亦空，舉一即具一切。十世古今，不離當念。無邊剎海，不隔毫端。此之謂遍。菩提
涅槃，皆從妙覺流出，一切諸法亦然，故云出生如來，與一切法。所謂無不從此法界流。今修妙
觀，所謂無不還歸此法界也。萬法無性，皆從緣生。緣生如幻，即是無生。眾生不悟緣生，故有
六道三途之苦。若悟緣生，正可修如幻三昧。知幻即離。則地獄可化天宮，三途皆是樂境。眾生
之佛性，即大地山河之法性。大地山河之法性，亦即眾生之佛性。故云同體平等。法法皆是依他
起性。了得諸法如幻，即是圓成實性。隨拈一法，無非妙法。隨修一行，無非妙行。楞嚴所修二
十五門，門門可以融入一門。任修何法，皆是方便。無論誦經、持咒、禮拜、參禪、只須回向淨
土，即是念佛方便。故云實無有二。眾生病有千差，緣有萬別，故方便亦無量。無量法門，以圓
行修之，曰圓修。圓修所攝妙理，不外三種，即真俗中三諦。依真諦理修，曰奢摩他，亦即體真
止，空觀。依俗諦理修，曰三摩缽提，亦即方便隨緣止，假觀。依中諦理修，曰禪那，亦即息二
邊分別止，中觀。理實是一，方便說三。空觀修成，真諦理顯，能破見思惑。假觀修成，俗諦理
顯，能破塵沙惑。中觀修成，中諦理顯，能破無明惑。又說空，即自心寂體。說俗，即自心照體
。說中，即自心寂照不二。

　　<h6>己二次第別明</h6>
　　<h6>庚一修止</h6>

　　【講】止義，如大乘止觀第一頁云：所言止者，謂知一切法。從本以來，性自非有，不生不
滅。但以虛妄因緣故，非有而有。然彼有法有即非有，唯是一心，體無分別。作是觀者，能令妄
念不流，故名為止。

　　<bf>善男子！若諸菩薩，悟淨圓覺，以淨覺心，取靜為行。由澄諸念，覺識煩動。靜慧發生，
身心客塵，從此永滅。便能內發寂靜輕安，由寂靜故，十方世界，諸如來心，於中顯現。如鏡中
像，此方便者，名奢摩它。</bf>

　　【講】梵語奢摩它，此云止。止有三：一體真止，二方便隨緣止，三息二邊分別止，此依寂
體而起修也。悟淨圓覺者，承前重重開示，悟得現前一念不生，湛然常寂之心，是個淨圓覺心。
其體無染曰淨，其相周遍曰圓。對境不迷曰覺。即以此心為觀行之本，故曰取靜為行，此即體真
<pb n="123"/>
止也。謂體達諸法，皆從緣起。緣無自性，當體即真。依之修習，而諸妄不起。故名為止。亦即
以此取靜之功。歷一切處。謂穿衣吃飯處，咳唾掉臂處，迎賓送客處，皆可隨緣照顧，使妄念不
起，即名方便隨緣止也。當修止時，外遇境緣而不起分別，內亦不以靜為究竟，不過假靜以為入
手方便，即名息二邊分別止也。由澄諸念者，諸念，即妄想也。謂未修止時，即使悟得淨圓覺心
，本來湛寂，其如無始已來，習氣熏染，遷流不住，覺得妄想亂擾，生滅不停，無時暫息。今既
悟此心，即以所悟之境，發起觀照，返觀不動之體。觀久功純，由此妄想消歇，麤念漸空，故曰
澄諸念也。麤想既澄，乃見賴耶體上，所有習氣，微細生滅流動之相，分劑頭數，無量無邊，故
曰覺識煩動。久久觀察，則見自心光明，忽然發現，故曰靜慧發生。心光一發，則頓見身心，果
然不實，如客如塵，所謂客非主，塵非空也。此即寂靜功夫，功夫至此，始覺現前身相，如空中
之塵耳。如此則內脫身心，故曰永滅。由此則一念頓證無生也。便能下，正顯定中受用之相。言
內發寂靜輕安者，直解云：以圓覺妙心，向被幻妄身心，無明之所覆障。今既內脫身心，則無明
已伏，故於寂靜定中，發起輕安之相。到此則十方廓然，本有法身，自然挺露。故曰諸如來心，
於中顯現。即指本有法身為如來心也。以生心與佛心，原無二故。永嘉云：『諸佛法身入我性，
我心還共如來合』。正此意也。如鏡中像者，鏡指自心之光，像喻如來之心。光即是智，心即是
理。以智照理，如鏡現像也。此乃妙契法身，即楞嚴所謂返流全一，六用不行。十方國土，皎然
清淨。譬如琉璃，內懸明月，乃至一切如來，密圓淨妙，皆現其中，亦此意也。欲成無上菩提，
當以此為方便。故曰此方便者，名奢摩它。亦得名為空觀，即體真止也。

　　【記】一部經中，所言修行方法，此章最為緊要！人人可以下手用功。奢摩它梵語，此云止
。若但以念頭起處，強行壓制為止。譬如以石壓草，暫被制服，石去草仍長。似此用功，無甚益
處。知一切法數句，乃發明三自性之真體。三自性者，一圓成實性，二依他起性，三遍計執性也
。蓋一切諸法，本無自性，無自性，即是不生不滅本體。所謂三自性者，圓成實性，真性也。依
性起相，相不自相，緣會而有，即名依他起性。由此而有分別，名遍計執性。內自根身，外自器
界，從本以來，皆屬非有。虛妄因緣者，一念不覺為因，展轉變現為緣。幻出根身器界，本屬非
有而有。此即遍計執性也。然一切諸法，既隨緣起，皆屬虛相，非實性故，有即非有，此即依他
起性也。既依他起，本無自性，諸有如幻，當體即空。惟是一心，心外無法，本無分別，當體即
是圓成實性也。作如是觀，則妄念不流，是名為止。妄念者，在六凡眾生中，即見思惑。在二乘
中，即塵沙惑。在菩薩中，即無明惑，是妄念有三種也。今修止，所以對治妄念。了得遍計性空
，依他如幻，圓成本有，則三種妄念不流，便成為三種止矣。見思妄念不流，即體真止。塵沙妄
念不流，即方便隨緣止。無明妄念不流，即息二邊分別止也。體真止是初步功夫，其次為方便隨
<pb n="124"/>
緣止。如喫飯時參究喫飯是誰，飲茶時參究飲茶是誰，以至咳唾掉臂，迎賓送客，無時無處，不
有此念頭存在，則妄念自然不流。何以故？人無二心，心無二用故。古德云：『隨緣認得性，無
假亦無真』。又云：『行也禪，坐也禪』。又云：『行也彌陀，坐也彌陀』。皆此等作用。諸居
士為在家人，不能不料理俗事，極宜修此方便隨緣止，則隨處皆可受用。息二邊分別止者，二邊
指一切對待法言。如空有，我無我，常無常，大小，高下，長短，親疏等，凡有對待者皆是。二
邊對待法，本無實體，皆由比較而生。如大小對待也。大非真大，因小見大。小非真小，因大見
小是也，今對於一切之境，不起分別，故謂之息。不著空有，不偏一法，不厭生死，不欣涅槃，
無邊可止，即邊即中，併無二邊，有何可止？蓋不期止而自止，故又謂之不止止，此為最高功夫
！大概修奢摩它，宜依寂體而行。寂體者，自性不動是也。在三如來藏中，屬空如來藏。能修此
者，便是大乘功夫。然欲修止，先須發菩提心，悟淨圓覺性。悟是修之最初方便。悟者，悟圓覺
清淨之相。即文殊普賢章所講者是。質言之，即吾人現前一念之心性，又稱覺性是也。此覺性不
必定在吾人方寸間，亦不離於方寸。何以故？不在內，不在外，亦不在中間故。覺體既圓，無在
無不在。了得此性，則謂為在內可，謂為在外在中間，亦無不可。不了此性，則說不在內，不在
外，不在中間，亦皆是誤。何以故？此性周遍圓滿，並無分劑，不落方所，亦不落過去未來現在
三際故也。故云『三際求心心不有，心不有處妄念無』。其體無念曰淨。其相（無相之相）周遍
曰圓。又對境不起分別，則境不能迷曰覺。故謂現前一念不生之心，即淨圓覺心也。今欲修止，
即以此淨圓覺心為所觀之境，亦即以淨圓覺心為能觀之智。初次用功，未忘能所，故分境智。其
後境智一如。（此種功夫切不可著文字相）蓋既取靜為行，則先將萬念集於一念，又明此一念本
來無相，念即無念，假名為念，定為所觀之境。又以觀此無念之一念，為能觀之智。當此前念已
滅，後念未生，中間孤孤一念能觀之智，觀此本性無念之境，境智一如，有何妄念可起？此即體
真止也。然切不可誤將已滅之前念為所觀之境，是為至要！上來止分為三，不過就修行方便言之
，其實一止之中，皆含三止。即如修體真止時，隨處皆用此功夫，即是方便隨緣止也。又對外遇
境不起分別，則息有，對內不以靜為究竟，則息空，即是息二邊分別止也。任修一止，三止具足
，修習既久，功夫自然得力。由澄諸念，正指得力時也。諸念即妄念。淨圓覺性，本來常寂不動
。無如無始習氣遷流，念念不住。如水未澄波浪紛起。然全妄即真，波不離水。故以此淨圓覺性
能觀之智，觀此不生不滅之境。久之，則粗念不起，加水之澄，波浪全息，始見八識田中，微細
生滅，亂起亂動之相。此微細念頭，生住異滅，剎那剎那，遷流不住。惟修奢摩他行，功夫相應
，方得見之。向來妄心，譬如渾水，不見沙泥。今水既澄，泥沙自見。此境現前，切勿認為妄念
而生退志。且須極力前進，不可放鬆。久久觀照，則靜慧發生，頓覺身心二相，輕快非常。蓋身
心如空中之塵，主中之客，全體皆屬虛妄。了得身如客，則不起身見。了得心如塵，則不起我執
<pb n="125"/>
。故曰身心客塵，從此永滅。是謂一念頓證無生。古人云『證無生者，方見剎那』。是也。便能
內發寂靜輕安者，正顯定中受用之相。自性本屬輕安，向為二障所迷，不得見故。今既見之，則
身無重著之相，故輕。心無擾動之相，故安。皆從寂靜功夫由內而發，此好境界也。由寂靜故，
十方世界諸如來心於中顯現，此如來心，即自己本有之法身也。眾生身心二執未破，皆屬塵見，
不得稱心。今二執已破，則眾生凡心，即是佛心。一切如來心。密圓淨妙，妙即法身，淨即應身
，圓即報身，舉一密字，三身即是一身。古語云：『諸佛妙法身，湛然應一切。十方諸如來，同
共一法身』。眾生不知，故為密。既知之，則密而顯矣。如琉璃內，懸明月，同是光明，喻境智
不分為二也。奢摩它別名是止，其實即觀。大乘止觀釋止字，開首即云：知一切諸法。知字，即
觀也。因知得如此，則不起三惑，三妄念遂得不流，即止義也。古人云：佛法無多字。一部圓覺
經。若論省悟，則彌勒一章最為切要！若論修行，則此章最為得力！無論參禪念佛持戒，皆不出
於奢摩它。將此科文詳細研究，著實用功，一生受用不盡，何須多法。窮究三藏一切教典，無非
欲得門而入。既得其門，只須一門深入，切要切要！又止觀之理，大乘止觀言之最詳。此書乃大
澈大悟之南嶽思大師所作，諸君不可不讀也。

　　<h6>庚二修觀</h6>

　　【講】觀義，大乘止觀又云：所言觀者，雖知本不生，今不滅，而以心性緣起，不無虛妄世
用。猶如幻夢，非有而有，故名為觀。

　　<bf>善男子！若諸菩薩，悟淨圓覺。以淨覺心，知覺心性；及與根塵，皆因幻化。即起諸幻，
以除幻者。變化諸幻，而開幻眾。由起幻故，便能內發大悲輕安。一切菩薩從此起行，漸次增進
。彼觀幻者，非同幻故，非同幻觀，皆是幻故。幻相永離。是諸菩薩所圓妙行，如土長苗，此方
便者，名三摩缽提。</bf>

　　【講】梵語三摩缽提，此云等持，即觀也。觀亦有三：一空觀，二假觀，三中觀。然其修功
，無論修止修觀，均須以悟為先。謂未悟而修，乃名緣修。悟後而修，方名真修。亦名圓修。所
謂一修一切修也。前修止，止中即有觀。今修觀，觀中亦有止。不過是入門有異，下手不同耳。
以言有次第，分之則三。修無前後，故成功一也。所以三科中，一一皆先舉悟淨圓覺為所觀境，
亦即以淨覺心為能觀智也。言知覺心性根塵皆幻化者，心性指識，謂內六根，外六塵，中六識，
皆是從緣而有，有即非有，故曰皆因幻化。幻化不實，即空觀也。以根因塵而有知，塵因根而有
<pb n="126"/>
相。根塵因識而有性，識因根塵而有分別。如此則根塵識三，皆從緣會而有。緣起無性，豈非空
耶？即起下，是假觀也。謂依此淨圓覺心，發起智照。照見根塵識三，本來不有，皆因無明之所
變現。雖有而性常自空，皆如幻化。我之身心，既然如是，則例觀一切眾生，一一皆如幻化，故
可即起如幻之觀。故曰即起諸幻。諸幻，指觀智也。以此觀智，淨除現業流識，故曰以除幻者。
幻指現業流識，即無明也。謂以此如幻始覺之智，淨除根本無明。無明既破，自然而有不思議之
業用，故曰變化諸幻而開幻眾。廣作度生佛事，現十界身，普應一切。此出真涉假之相也。由此
起幻之功，了得自身他身，悉皆如幻。則內亡身心，外遺世界。終日度生，自不見有度生之相。
抖擻精神，不覺疲倦。故能內發大悲輕安，即中觀也。不惟一菩薩如此，而一切菩薩，皆從此而
起行，亦漸次而增進也。謂出假菩薩，以如幻觀，破無明惑，親證真如。依此真如妙理，起於利
生事業。而以同體大悲，廣化眾生，不取度生之相，故云大悲輕安。彼觀下，即觀行增進之相也
。以證性未圓，無明未盡，漸次深入，故云漸次增進。約斷惑，乃從麤至細。約歷位，則由淺而
深。初在信位，斷滅相無明。次在三賢位，斷異相無明。又次在十聖位，斷住相無明。至果位，
方斷生相無明也。如起信云：如菩薩地盡，滿足方便。一念相應，覺心初起，心無初相。以遠離
微細念故，得見心性。修行至此，返觀從前彼觀幻者。非同幻故。蓋以彼觀幻者，是離念真智，
非同幻化之無實也。此是對待未忘，先遣所觀之境，猶存能觀之智。故云彼觀幻者，非同幻故。
又云非同幻觀者，言幻觀之智，對幻法而起。今則幻境既忘，幻智亦泯。故云皆是幻故。謂若有
能觀，猶未離幻，今知能所俱幻，忘則雙忘。能所既忘，境智俱絕。唯一絕待靈心，圓明獨耀。
故云幻相永離。此即中觀相也。如上所說，至此乃是菩薩所圓滿之妙行，漸次增進，如土長苗也
。土喻真理，苗喻真智，以智契理，如苗栽土。以理起智，如土養苗。下得一分功，增得一分智
，如土長苗，直至菩薩地盡，如苗已成秀實矣。故曰此方便者，名三摩缽提。亦得名為方便隨緣
止，即假觀也。

　　【記】大乘止觀所云，雖知本不生，今不滅，即第一義諦，即圓成實性。此知字即從上文，
知一切法之知字而來。圓成實性，隨緣而起，故有依他起性。然緣生而本體未嘗生，緣滅而本體
未嘗滅。前無始，後無終，中間無現在，此即不生不滅也。體雖不生不滅，而隨染淨緣以起世用
，非有而有，乃為遍計執性。識得此理，故名為觀。此科在三觀中為第二觀。三摩缽提，此云等
持。持者修持，等者平等。蓋單修奢摩他，注重在空，不得意者，若執於空，空即為病。故必平
等修持，不墮空，亦不墮有，是謂等持。等持何以為觀？謂觀世出世法，一切平等。何以故？萬
法皆從緣生，法法皆無自性故。既無自性，則無分別，故謂等持為觀也。前云止有三止，今觀亦
有三觀。一空觀，二假觀，三中道觀。鈍根人不能三觀圓修，則先修空，次從空出假，最後息空
<pb n="127"/>
有二邊而入中道。若圓修，則一空一切空，一假一切假，一中一切中，並無次第先後。假觀如何
用功？當知一切諸法，皆是惟心建立。凡夫之人，前念滅，後念生，念念遷流，生滅不住。心生
則諸法生，心滅則諸法滅。可見諸法皆假，全由塵想而有。此謂因成假。前念既滅，若第二念不
起，則天下太平矣。無如前滅後生，生滅之間，無剎那不相續，此謂相續假。然一切諸法，皆因
對待立名。如對大言小，小非真小。對小言大，大非真大。全是假立。此謂相待假。菩薩以三假
觀一切法，由此可以出假作事。夫一切諸法無自性，故曰空。一切諸法有形相，故曰假。然非離
假而有空，非離空而有假。因假說空，因空說假。然則空假亦是對待，既是對待，空假俱不可執
，當體即是中道矣。智者大師之三觀，因南嶽大師之三性而建立。依分別性立空觀，依依他性立
假觀，依真實性立中觀，名雖不同，其理則一。無論修止修觀，皆以悟為當先，悟為修之方便。
修為證之方便。可見悟為最初方便。楞嚴會上，阿難尊者，請求最初方便，是急在修行。我世尊
說法至三卷之多，處處皆以如來藏妙真如性為本，亦是說悟為要。四卷至七卷，靈峰大師，判為
皆是開示不生不滅妙三觀門，並未將奢摩他三摩禪那強分段落。如此科判，可稱古今獨步。何以
故？因其所論，乃是圓修故。此經處處皆曰悟淨圓覺，與楞嚴正同。蓋悟後而修，是依真性起修
，乃為真修。是依圓理而修，又曰圓修。圓者，圓真俗中三諦之理而修也。以淨圓覺為所觀之境
，本覺理也。即以淨圓覺為能觀之智，始覺智也。及其修功已深，則能所不二，理智一如，同是
一淨圓覺性矣。前修奢摩他，云取靜為行，是從空門入道。此修三摩缽提，云以幻除幻，是從有
門入道。此下手功夫不同處。其實言有次第，修無前後。得意之人，修止即是修觀，修觀即是修
止。知覺心性者，凡夫分上，皆以識神當作心性。非但第六識，即前五識皆是。今不言六識而曰
心性者，因已悟淨圓覺，乃取與妙觀察智相應之一品，即別境中之慧心所，是也。以此與妙觀察
相應之慧一照，始知外而六塵，內而六根，根塵相偶而生六識。所謂識也，根也，塵也，皆是從
緣而有。既從緣有，乃是假有幻化之物，並非真有。故曰知覺心性及與根塵，皆因幻化。了得幻
化非真，便是空觀也無明本空，何況無明之所變現，故曰皆因幻化。夫根因塵而有知，塵因根而
有相，根塵因識，則有了別之境。識因根塵，則有分別之性，所謂猶如交蘆，緣起無性。豈非空
耶？即起諸幻者，以淨圓覺心，發起淨圓覺智，照見根塵，皆因無明而有。始由一念不覺，而有
根本無明。繼因一念妄動，而有枝末無明。然而無明本空，非是實有。我之身心，既如幻化，則
一切眾生身心，皆如幻化。了得此正好用如幻身心，作如幻佛事。謂作如幻之善，對治如幻之惡
，以如幻之淨，對治如幻之染。即起諸幻之幻，謂觀智也。除幻之幻，謂無明也。譬如念佛之淨
念既起，則九界之念冥伏。即可對除現業流識，現業流識者，即我輩凡夫現前之一念妄想也。由
是以如幻始覺之智，對治末無明枝無明。漸漸而除，以至根本無明。莫道根本無明全破，即破至
枝末無明，則六通皆發，便有不思議之大用。故能變化諸幻而開幻眾。此皆從空出假功夫，所謂
<pb n="128"/>
假觀。假觀成時，能現十界身，廣作佛事，終日度生，不見度生之相。一假一切假，內忘身心，
外忘世界，不住空相，亦不住假相，即中道觀也。由起幻故以下，譬如此講經會，即是如幻道場
。由起如幻道場，有此聽經之如幻，而一切無明之如幻皆伏。即是以幻除幻。由此講經之如幻，
日日所談，無非佛法。聽眾心中，無非道念。即是變化諸幻而開幻眾。而日日聽經，便願多人來
聽，此非內發大悲而何？且諸君日上辦公，夜夜必來聽講，自忘其勞，此非輕安而何？然此尚就
凡夫說，如講義中現十界身云云，則是菩薩境界矣。觀幻之觀，乃是真智。故曰非同幻故。雖非
同幻，然尚有能觀在，有能即有所，仍是對待。則此非同幻之觀，仍然是幻，故曰皆是幻故。能
所雙忘，心相不二，至此，幻相永離，絕待之靈心獨露矣，此中道觀也。講義所引起信論一念相
應云云。此之一念，乃根無明，即最初一念不覺之生相無明也。此念原來無相，了得無相，則心
境一如。故曰心無初相，以遠離微細念故。功行到此，當體寂照，一切皆空，幻相永離矣。上來
所說，皆是修觀。並未說止。然須知了得一切諸法如幻，不起我法二執，此即是止。所以圓頓止
觀，止即觀，觀即止，並無二致。蓋淨圓覺心之體，本來寂照同時，故最初下手，即用寂照平等
功夫。久久純熟。則得定慧平等。如此，則七覺支，八正道等三十七道品次第功夫，皆可省去。
此圓頓止觀之妙也。能用此功最好，倘業障深重，既不能止，又不能觀，只有老實念佛。一句佛
號提起，別念不生，即止也。聲聲佛號，歷歷明明，即觀也。誦經亦然。誦時不雜餘念，即是止
。句句分明，即是觀。持咒等一切法門皆然，如口念心不念，即是口頭佛，口頭經，口頭咒，豈
止口頭禪而已哉？所以如能會通，法法皆是止觀。何以故？皆是淨圓覺心所流出故。但須一門深
入，老實做去。所謂拈來無不是，用去莫生疑。此乃確切之言。以三觀分別言之，則奢摩空觀，
三摩假觀，禪那中觀。其實每段皆具三觀，此之謂圓。如以止言之，三摩即是方便隨緣止。何以
故？以幻除幻，一切法不染，豈非止耶？

　　<h6>庚三止觀雙修</h6>

　　【講】若單約止，即息二邊分別止。約觀，名中觀也。

　　<bf>善男子！若諸菩薩悟淨圓覺，以淨覺心，不取幻化及諸靜相。了知身心，皆為罣礙。無知
覺明，不依諸礙。永得超過礙無礙境，受用世界，及與身心。相在塵域，如器中鍠，聲出於外。
煩惱涅槃，不相留礙。便能內發寂滅輕安。妙覺隨順寂滅境界。自他身心所不能及。眾生壽命皆
為浮想。此方便者，名為禪那。</bf>

<pb n="129"/>
　　【講】梵語禪那，此云靜慮，靜，即止也。慮，即觀也。前修止時，先以取靜為行。次修觀
時，以起幻為相。此止觀雙修，不似前二之單修。故曰不取幻化及諸靜相。此行若說止，即是息
二邊分別止，故二俱不取。說觀即是中觀，則一中一切中，靜幻皆中，則無邊可取，故不取也。
以悟得淨圓覺心，心外無法，依此淨圓覺心，建立妙觀，直觀中道一心。外忘其境，故曰不取幻
化。內忘其智，故曰不取靜相。此即二觀雙超，空假並照之相也。了知身心皆為罣礙者，謂不取
所以。言我所以不取幻化者，即是了明有知之身心，動被煩惱逼迫，業苦纏縛，皆是罣礙之法，
所以不取也。無知覺明不依諸礙者，即是了明無知之覺明，本來離於幻妄，絕諸垢染。若有靜相
，亦即是礙，故亦不取也。故曰不依諸礙。如是所以二俱不取，故曰得永超過礙無礙境。此中礙
指幻，無礙指靜也。若取幻礙，則為事障，恐於有為法中不得解脫。若取靜相，靜雖無礙，恐成
理障，則於無為法中不得自在。故二俱不住，方得永超也。於此觀行境界現前，則迴觀現前所受
用之世界身心，雖相在塵勞區域之中，則不被塵勞之所拘礙。故喻以如器中鍠，聲出於外，器是
樂器，鍠鐘聲也。鐘喻礙境。鐘內之空，喻無礙境。如聲在鐘中，一擊而翛然外揚。喻以智觀境
，則煩惱之有礙，涅槃之無礙，有礙不能留，無礙不能礙也。功夫至此，便能於此妙觀心中，發
起寂滅輕安。以前煩惱不能留，涅槃不能礙，則二俱寂滅。如是則終日說法，不見有法可說。終
日度生，則無度生之相。乃至行種種難行之行，不見有難行之相，此即輕安之相也。至此方乃契
合妙圓覺性，寂滅真境。故曰妙覺隨順寂滅境界。自他身心所不能及，無我人二相也。眾生壽命
皆為浮想，無生壽二相也。如是則四相皆空，亦即所謂頓空五陰，頓超五濁。生滅既滅，寂滅現
前，忽然超越之功，若此而已。結句可知。

　　【記】此科為禪那功夫，要在止觀雙修。世尊所說法門無量，即因眾生迷一真之體，流轉於
六道。今欲由六道返乎一真，不得不說多門方便。然殊途同歸，到家則一也。圓覺之性，有寂有
照，有寂照不二。奢摩他依寂體起修，三摩缽提依照體起修，禪那則依寂照不二，圓頓雙修。至
其修證功夫，則從不取二字下手。以現前不生不滅之一念，直照淨圓覺心，當體即真，不落思議
。且此不生不滅之一念，亦不留影子。有影即是識，即是法塵。則能觀之智，便墮於分別，不得
為正念。今此正念照於淨圓覺心，即起信論所謂直心。故不偏於靜，不偏於慮。偏於靜即奢摩他
，偏於慮即三摩缽提。靜相屬空，幻化屬有。今皆不取，是為息二邊分別止。夫二俱不取，當然
是中。外不住境，內不住智。智外無境，境外無智。智境雙忘，故云二觀雙超。照境歷歷明明，
照智了不可得。此一念提起，即所謂離心意識參，即達摩祖師直指之禪。後世鈍根，不能如此，
方創參話頭之法，使有把握。故此科全為頓教法門，妙則極妙，修卻不易。身心全是無明，身是
色蘊，心是受想行識四蘊。若依之起修，無非罣礙。取幻化則必依身而修，取靜相則必依心而修
<pb n="130"/>
。由禪那二皆不取看來，可見古德教人離心意識參者，確有至理。不過非上根人不能領會耳。無
知覺明，即本覺妙明不生不滅之體。不落於分別擬議思量，一舉便得。如全綱提起，萬目畢張。
禪那觀，若得一念少分相應，其受用便與前二觀大不同。雖外而世界，內而身心，日在塵勞區域
，而不為所拘礙。如聲不集於鐘，喻超過有礙。亦不集於鐘之空，喻超過無礙。有礙，指眾生之
煩惱生死。無礙，指二乘之偏空。寂滅輕安，是受用境界。離心緣相，不可以言語形容。所謂內
無身心，外無世界。勉強以言語形容之，畢竟不能。故經中亦祇言寂滅輕安而已，即用功之人，
在入定時，亦不覺其所以然，以其無境象可表。但出定後，一念未起時，覺此色身輕如灰塵而已
。功夫到此，方能與淨圓覺心，冥然契合。寂滅境界，即不生不滅之謂。即觀世音菩薩用聞思修
功夫，所得寂滅現前。此之謂真消息。前來三觀，全是用功境界。全非文字，不過借文字以顯耳
。必須實行，方可得消息。佛門禪堂之中，得前三觀之輕安者恆有之。諸居士則不肯離文字用功
，所知障重。取靜相難。取幻化更難！二俱不取，難之又難！然雖難而此理不可不知，此功不可
不用，何妨得暇即一試之乎？不取之取字，宜看明白。吾輩在凡夫地位。下手用功。隨發一念，
必取一境。淨圓覺心，本無方所，無論眼見耳聞，皆可下手，如何能不取？故此處不取，乃不執
著之謂，非不用之謂。了得一切法皆無性，皆從現前一念之所建立，故須離根塵，從一念心性上
著手。若執著此心性，便是取。諸居士，得暇即用功，遇事來即做。做過仍用功。若事來不做，
便是執靜。故用功須息二邊，歸中道。即中道亦不可執著，此方是不取。修止觀功夫，一語道破
，是在平平帖帖，儘管用功，不求速效，時至理彰，瓜熟蒂落，身心自然輕安。如求速效，即是
取。此亦應告諸君者也。前云念一句佛號，即是止觀功夫。須知念時不取佛相，不取念相。心外
無佛，佛外無心。此即禪那功夫也。若必先除妄想而後念佛，此亦是取。祇要老老實實念去，念
到純熟妄想自無，身心自然脫落。加以早晚對佛發願，臨終必穩坐蓮臺。諸君信此言否？老僧有
一妄語者，當墮拔舌地獄。

　　<h6>己三結顯應修</h6>
　　<h6>庚一正結應修</h6>

　　<bf>善男子！此三法門，皆是圓覺親近隨順，十方如來因此成佛。十方菩薩種種方便一切同異
，皆依如是三種事業，若得圓證，即成圓覺。</bf>

　　【講】總指前之三觀，結示在所應修也。圓覺不指因心，乃約佛所修成圓滿覺故。親近隨順
者，去佛不遠。隨順修習，便可到故。已成之佛由是而成，故曰十方如來等。未成之佛，修因度
<pb n="131"/>
生，常行種種方便。或順性通修，或分門別行，故曰一切同異。跡雖同異分馳，本實顯密合觀。
故曰皆依等。事業者，謂此三種觀法，即為菩薩所應作之事業故。若得圓證即成圓覺者，謂若得
圓融而修，三非定三。一不定一，舉三全是一，言一即為三。因地圓修，果上圓證，即成圓融無
礙，三身一體之妙覺佛矣。

　　【記】此三種法門，二六時中，時時依他為親，時時不離為近。得暇便修，即為隨順。如此
則眾生去佛不遠。一念相應，一念是佛。念念相應，念念是佛。一人修，一人到。人人修，人人
到。若問菩提家鄉，不肯舉足，終不能到。一舉足，即是到家消息。順性通修謂同，分門別行為
異。默修理觀為密行，單修事觀為顯行。顯者顯其密，密者密其顯。菩薩作此事，即有業用，業
用即前三種輕安。證有次第，最初作觀起修，是觀行證。再進至相似證。再進而至分證。再進至
於究竟。為圓證。本經之文，全是活潑潑地。即此三觀功夫，必全性起修。性修二字，不可偏廢
。有性無修，則執理廢事。有修無性，則執事廢理。吾輩看經，亦須不執文字，不離文字。何以
故？文字是幻故。又須不取自性。自性雖是妙理，然執之便是垢。比之執著事相，其害更甚！所
以禪那中不取二字，處處皆用得著。故云汝須不執著，執著便是垢。楞嚴一經如大冶洪爐，處處
不可著，著即被焚。圓覺一經，是清涼境界，門門可入。用功者隨拈一法為正，以餘法為助。照
此老實做去，切宜不執著也。

　　<h6>庚二設事校量</h6>

　　<bf>善男子！假使有人修於聖道，教化成就百千萬億阿羅漢辟支佛果。不如有人，聞此圓覺無
礙法門，一剎那頃，隨順修習。</bf>

　　【講】先約能校，似勝反劣。將欲設事校量，故云假使，謂假使有是人也。修於聖道者，謂
從凡夫地，發小乘心，修出世道。而言聖道者，乃約已證偏真住最後身者言之。教化者，以諦緣
教化眾生為眷屬。成就者，恐其不能，復以八忍、八智、九無間、九解脫道而接濟之。所化之眾
，有如許之多，故曰百千等。所證之果，竟有至阿羅漢辟支佛之勝。以是而知，上之所謂修於聖
道，能教化能成就者，其功德不可勝言。及欲與修三觀者校之，則反為卑劣。不如下，次約所校
，似劣實勝。言上云修於聖道，又能以斯教化。設若不發大心，終為敗種，故曰不如有人，謂不
如有人，從凡夫地，發大乘心也，發大乘心，修大乘行，故曰聞此圓覺無礙法門。然圓覺二字，
通指全經，以本經為圓覺經故。無礙法門，特指三觀，以三觀超出礙無礙境故。然聞此，但是自
<pb n="132"/>
聞，無利他之德。隨順，但是暫修，無實證之德。剎那，但經少時，無久修之功。其功德似為卑
劣。而上云修於聖道教化多眾證果者，猶不如此。以此圓覺無礙法門，乃成佛正因。一歷耳根，
永為道種。纔經修習，便是大根。足見偏圓修習，可謂日劫相倍矣！

　　【記】此校量功德之文，設此校量令人於圓覺法門，起信心故。分為二節：上節是能校量，
下節是所校量。就能校量觀之，教化成百千萬億阿羅漢辟支佛，似乎功德甚深。然以校圓覺法門
，則又無足比數。聖道，乃出世之道。唯中有大小不同。阿羅漢辟支佛，是小乘中人，所作己辦
，不受後有，謂之最後身。小乘自初果至三果，修之尚易。唯進至四果最難，須斷盡上界七十二
品思惑，方得阿羅漢果。阿羅漢此云無生，因其不再墮於分段生死。然尚有變易生死在，非真無
生也。習氣未盡為阿羅漢。習氣已盡為辟支佛。辟支佛有二：出有佛世名緣覺。出無佛世名獨覺
。八忍八智者，修苦集滅道四法忍，伏欲界見惑，能發四法智（苦法忍至道法忍，苦法智至道法
智。）破欲界見惑。又修苦集滅道四類忍，伏上界見惑，能發四類智（苦類忍至道類忍，苦類智
至道類智。）破上界見惑是謂十六心見諦。類謂比類而知也。九無間九解脫者，以無漏智觀無漏
境，中間並無絲毫間斷，故云無間。修一無間三昧，斷一地思惑，得一解脫。三界共有九地，故
修九無間三昧，得九解脫。即煩惱斷盡，生死可了。此九無間九解脫，連上八忍八智，統名三十
四心。修此則界內見思，方能斷盡。不如有人下，是所較量。圓覺法門稱為無礙者，以其一空一
切空，假中皆空。一假一切假，空中皆假。一中一切中，空假皆中。故並無留礙也。剎那，極言
時間之最短者。聞是聞慧，隨順是思慧，修習是修慧。然時間雖少，必具大乘根基但發大心者，
方能聞此大乘法門。聞此而因文思義，悟得本性豎窮橫遍，因信起修。無論修習成就與否，即此
一剎那頃修習之功，已勝彼修小乘者多多矣！蓋修習小乘者，往往住於果位，不知前進。譬之行
客，半途誤認逆旅，謂為家鄉。若發大乘心者，則不住果位，不論劫數，一往直進，要以成佛為
期。昔有一師，已得阿羅漢果。偶然出外，使其徒代負衣缽，隨之而行。其徒夙秉慧根，一向居
山，不知世事，未發大心。此次出行，一路見人，覺其種種苦況，遂發度生之心。其師有他心通
，故知之。即讓其徒前行，而自負衣缽。後其徒大心忽退，欲先自度而後度人。復為其師所知，
仍令代負衣缽，在後隨行。如此數次。徒疑而問其師，師告以故。其徒聞說悚然，不敢退其初心
。師卒自負衣缽，隨徒而行。由此觀之，大小乘之相去，誠不可以道里計也。此文綴於三觀之後
。所言圓覺無礙法門，即指三觀可知。蓋一為成佛真因，一是小乘權果，故不可以之較量也。

　　<h6>戊二偈頌</h6>
　　<h6>己一頌總標三種</h6>
<pb n="133"/>

　　<bf>爾時世尊，欲重宣此義，而說偈言。</bf>

　　<bf>威德汝當知：無上大覺心，本際無二相。隨順諸方便，其數即無量。如來總開示，便有三
種類。</bf>

　　【講】體居象先，豎窮橫遍，故稱無上，又云大也。出生如來與一切法，在如來曰覺心，在
諸法曰本際。如來與諸法同體，故無二相。隨順修習，起諸方便，其數即應無量。若總攝所歸，
統為開示。循性差別，則有三種。

　　【記】無上大覺心，乃三觀所依之體。本是根本，際是實際。諸法無本，以大覺心為根本。
諸法無際，以大覺心為實際。因該果海，果澈因源，故云無二相。

　　<h6>己二頌依次別明</h6>

　　<bf>寂靜奢摩它，如鏡照諸像。如幻三摩提，如苗漸增長。禪那唯寂滅，如彼器中鍠。</bf>

　　【講】如文可知。

　　【記】此明三止三觀也。奢摩它以寂靜為相。證究竟位，則如大圓鏡，故曰如鏡照諸像。三
摩缽提是觀，三摩提是三昧，二者意義本不相同。然此處則當作三摩缽提解，蓋謂修得如幻三摩
缽提之三昧也。

　　<h6>己三頌結顯應修</h6>

　　<bf>三種妙法門，皆是覺隨順。十方諸如來，及諸大菩薩，因此得成道。三事圓證故，名究竟
涅槃。</bf>

　　【講】首句總指三觀，次句結顯隨順，皆是圓覺隨順修習之方便故。後五句，結顯應修。謂
已成之佛，先依此成。後成之佛，當依此修。若果能一修一切修，三事圓修。則便能一證一切證
<pb n="134"/>
，三身圓證，所以名究竟涅槃矣。

　　【記】一一法門，皆是不可思議。隨順覺性，方能起修。因中三觀圓修，則果中三德圓證。
隨分修，隨分證。究竟修，究竟證。一修一切修，一證一切證。

　　<h4>丙二示輪觀隨修</h4>
　　<h5>丁一謝前請後——辯音章</h5>

　　<bf>於是辯音菩薩，在大眾中，即從座起，頂禮佛足，右繞三匝，長跪叉手，而白佛言：大悲
世尊！如是法門，甚為希有。世尊！此諸方便，一切菩薩於圓覺門，有幾修習？願為大眾及末世
眾生，方便開示，令悟實相。作是語已，五體投地，如是三請，終而復始。</bf>

　　【講】此諸方便等者，謂此諸方便，淺深惟說三種，一切菩薩頓漸乃有多根，於前所悟圓覺
，分門各證，約有幾種修習？願為現前大眾，及末世眾生，曲垂方便，備悉開示，令悟真修實相
，不至徒尚虛名，是所望焉。此請後真修也。

　　【記】辯有四辯，音有八音。此位菩薩，修圓覺無礙法門得法無礙，詞無礙，義無礙，樂說
無礙。有此四無礙辯才，故知眾生根器不一。有喜單修者，有喜複修者，有喜齊修及融修者。前
章如來所說三種法門，不第世間無有，即出世間亦未之聞。故曰甚為希有。然法門總說，雖有三
種，而眾生根器，廣說無量。折中而論，則有如下列之二十五輪。故菩薩特請開示也。

　　<h5>丁二師資緣合</h5>

　　<bf>爾時世尊，告辯音菩薩言：善哉善哉！善男子！汝等乃能為諸大眾；及末世眾生，問於如
來，如是修習。汝今諦聽，當為汝說。時辯音菩薩，奉教歡喜，及諸大眾，默然而聽。</bf>

　　【講】隨文可知。

　　<h5>丁三應求開示</h5>
　　<h6>戊一長行</h6>
<pb n="135"/>
　　<h6>己一總標輪數</h6>

　　<bf>善男子！一切如來圓覺清淨，本無修習，及修習者。一切菩薩及末世眾生，依於未覺，幻
力修習。爾時便有二十五種清淨定輪。</bf>

　　【講】首言一切如來圓覺清淨者，正顯此理，為諸佛同證。若能修習，皆可成佛故。蓋妙圓
覺性，一真獨朗，眾惑不染，故云清淨。既云清淨，則無法可修。既無法可修，則所修之法全空
，能修之人何有？故曰本無修習及修習者。依於未覺者，上言一切如來已證圓覺者，固無可修，
今菩薩眾生，雖發大心，尚在學地，而猶未證圓覺。由未證故，依之而起心修習。當知圓覺，本
無修習，今起心修習，即同幻化，故曰幻力修習。當爾之時，隨機分門。便有二十五種。通稱清
淨者，各能斷障故。通稱定輪者，三觀屬定輪替修故。又輪有摧碾運動之功，喻依此而修，能摧
二障，運至菩提涅槃果故。

　　【記】此總標清淨定輪二十五種，一一皆是修行下手功夫。一切如來圓覺清淨者，即顯二十
五輪所依之體。正顯現前一念圓覺妙性，本來如此。一切如來，皆依此取證也。本無修習及修習
者，圓覺妙性，一心獨朗，從不與惑相應，故開首標清淨二字。既是清淨，何須更修？所謂修者
，不過淨除流識習氣而已。所修之法即空，能修之人自亦無有。然一切如來，已證圓覺，故無修
習。若一切菩薩及末世眾生，未證圓覺，必須修習。以如幻智，起如幻觀，破如幻無明。即此修
習，亦同幻化。故曰依於未覺幻力修習。二十五種法門，稱為清淨定輪者，任修一種，皆能破惑
，皆得清淨。三觀中各有止，故曰定。輪替而修，故曰輪。隨分修則隨分斷惑，究竟修則究竟斷
惑也。

　　<h6>己二別明定輪</h6>
　　<h6>庚一單修</h6>
　　<h6>辛一單修空觀</h6>

　　<bf>若諸菩薩，唯取極靜。由靜力故，永斷煩惱，究竟成就。不起於座，便入涅槃。此菩薩者
，名單修奢摩它。</bf>

　　【講】此觀以取靜為行。須逼拶至極靜之處，所謂靜極光通，故云唯取極靜。由斯極靜之力
<pb n="136"/>
，一念不生，則一切煩惱，自然不起。到得靜極光通，寂照含虛之際，則煩惱澈底冰消，二障自
能瓦解。直得覺體圓明，自然成佛，故曰究竟成就。只此一觀，送你到家。只消不出戶庭，何必
梯山航海，故曰不起於座，便入涅槃。顯是頓入，一斷一切斷，一證一切證故。

　　【記】二十五輪，輪輪皆定門也。今此段文，雖明單修空觀，乃為不得意人說法。得意者，
即一即三，即三即一。文雖是單，義則三觀全具。如下段之三摩缽提，假觀也。而文中云不失寂
念，即是禪那。又云及諸靜慧，即是奢摩他。舉一即三，明明可見矣。照前章文相，三觀之前，
皆有悟淨圓覺四字。而二十五輪獨無之，鄙人別有發揮，後當詳說。取靜者，放下餘念，單提靜
念也。夫一切境無生，因心而有。一切心亦無生，因境而有。今取極靜，則是一念不生，境智皆
空。然初下手時，靜何能極？須在功夫上仔細體究，必以極靜之念，照極靜之體。漸漸逼拶，證
到百尺竿頭，自然而至極靜之處。則如水澄清，明相自現，所謂靜極光通是也。至此一念尚且不
生，煩惱自無。何以故？一切煩惱，皆由一念妄動而起故。初心人先不過用功伏之。必到極靜時
，寂而常照，照而常寂，方能永斷，而究竟成佛矣。此段文。說空觀極顯。而一空一切空，便是
中諦理。所以說文雖是單，義則三觀全具。了得此理，一門深入，自然水到渠成。餘觀亦復如是
。

　　<h6>辛二單修假觀</h6>

　　<bf>若諸菩薩，唯觀如幻，以佛力故，變化世界，種種作用。備行菩薩清淨妙行，於陀羅尼，
不失寂念，及諸靜慧。此菩薩者，名單修三摩缽提。</bf>

　　【講】此觀以起幻為行，餘皆不取。故曰唯觀如幻。即於如幻觀中，上祈佛力慈光加被，下
度一切眾生。次觀一切世界，以及眾生等法，皆如幻化。猶如幻人，以幻術變化諸物無異。當知
幻觀，蓋是一切諸佛已修成之法。今菩薩正是依諸佛修成之法而修成之，故云以佛力故。今欲度
彼如幻眾生。還以佛力修成之幻觀故。乃能隨彼如幻眾生，變化如幻世界，以及種種作用。即如
變娑婆而成淨土，化地獄以作天宮，等類作用，即隨機化度也。雖行如是變化作用，咸同幻化，
了無實性，故云備行清淨妙行，而行無滯礙故。於陀羅尼不失寂念及諸靜慧者，首章云有大陀羅
尼門名圓覺者，即今之陀羅尼是也。寂念本是禪那功夫，靜慧本是奢摩功夫。今單修三摩一觀，
於前後二俱不失者，足證圓融妙觀，舉一即三。實不單修，即具修也。

<pb n="137"/>
　　【記】內六根，外六塵，中六識，觀此十八界，一切如幻如化，是為如幻三昧。不但觀自己
身心如此，觀眾生亦如此，觀佛亦如此，觀世界亦如此。然雖了得一切如幻，必仗如幻佛事，方
能永離幻相，而度如幻眾生。故曰以佛力故。以者，仗也。謂仗諸佛如幻法門，修清淨妙行，具
種種作用也。既云不失寂念，是即此假觀，而具中觀。又云不失靜慧，是即此假觀而具空觀，可
見舉一即三。

　　<h6>辛三單修中觀</h6>

　　<bf>若諸菩薩，唯滅諸幻。不取作用，獨斷煩惱。煩惱斷盡，便證實相。此菩薩者，名單修禪
那。</bf>

　　【講】此靜以不取為入手功夫。以煩惱為正行。與奢摩他觀較近，故用唯滅諸幻，不取作用
功夫。諸幻二字，即指根本枝末二種無明。今菩薩唯以寂滅之力，滅諸幻法，即是斷煩惱之方便
。不取作用，即不起利生之行。但先自究竟圓滿，然後倒駕慈航，隨流九界，故曰獨斷煩惱，謂
獨自先斷煩惱也。蓋以煩惱能障真理，其必煩惱斷盡，真理方現。故云便證實相。實相即圓覺真
心也。能為諸法之體，故曰實相。

　　【記】唯滅諸幻，是以寂滅為下手功夫，即是不取作用之意。修妙禪那，是圓中諦理。中諦
者，息空有二邊也。修奢摩他，本是真諦，而修妙奢摩他，一空一切空，即是中道。故禪那與奢
摩他，頗為相近。獨斷煩惱者，不取別種作用，唯獨斷其煩惱。直至斷盡，則真理化道法身皆顯
。若有煩惱，則為所惑，不能顯矣！所以云煩惱斷盡，便證實相。煩惱如何斷？先斷見思，次斷
塵沙，後斷無明。

　　<h6>庚二統修</h6>
　　<h6>辛一空觀統修</h6>
　　<h6>壬一複修</h6>
　　<h6>癸一空假複修</h6>

　　<bf>若諸菩薩，先取至靜，以靜慧心，照諸幻者。便於是中起菩薩行。此菩薩者，名先修奢摩
它，後修三摩缽提。</bf>
<pb n="138"/>

　　【講】統修謂七觀皆以空觀為首，故云統也。先取至靜者，修空也。前云以淨覺心，取靜為
行。今云至靜者，亦極靜意。以靜慧心照諸幻者者，亦靜極光通意，從空出假也。謂即以此極靜
之力，發起慧照之光，起如幻觀，照諸世界及諸眾生，皆如幻者。所以能便於是幻觀之中，起諸
利生之行。亦能變化世界種種作用，備行菩薩清淨妙道，此前後之分也。

　　【記】內照身心，外照世界，故曰照諸幻者。既然是幻，便好從空出假，備行菩薩清淨妙行
。

　　<h6>癸二空中複修</h6>

　　<bf>若諸菩薩，以靜慧故，證至靜性，便斷煩惱，永出生死。此菩薩者，名先修奢摩他，後修
禪那。</bf>

　　【講】以靜慧心上，有先取至靜，故得靜極生慧。所以能用此靜慧之力，證至至靜之性，性
即圓覺妙性也。既已證到覺性，則煩惱不斷自斷，故云便斷。煩惱，因也。生死，果也。因盡則
果喪，故斷煩惱，即出生死時也。故永出生死。即此一觀深入，任運進修禪那，可以不必改弦易
轍矣。此跨節之修也。

　　【記】須久修靜慧功夫，方能證至靜性。此至靜性，即圓覺妙性。證得覺性，則覺性本無煩
惱，故云便斷。不然，豈能如此易易？斷見思出分段，斷塵沙出變易，煩惱永斷，二種生死，自
然永出。

　　<h6>壬二具修</h6>
　　<h6>癸一空假中具修</h6>

　　<bf>若諸菩薩，以寂靜慧，復現幻力，種種變化，度諸眾生。後斷煩惱；而入寂滅。此菩薩者
，名先修奢摩他，中修三摩缽提，後修禪那。</bf>

　　【講】以寂靜慧，先修空也。靜而寂，靜之極也。復現幻力，次修假也。謂即以靜慧照諸如
<pb n="139"/>
幻之眾。復於覺心性中，現起幻化之力，甚至種種變化，度諸幻眾。此從空而出假也。以種種變
化，必從假觀中得故。然雖種種變化，度諸眾生，惟恐身入塵中，為塵所染，故又期斷煩惱而入
寂滅。此由假而修中也。

　　【記】云寂靜慧，可見靜極而後慧生。

　　<h6>癸二空中假具修</h6>

　　<bf>若諸菩薩，以至靜力，斷煩惱已。後起菩薩，清淨妙行，度諸眾生。此菩薩者，名先修奢
摩他，中修禪那，後修三摩缽提。</bf>

　　【講】以至靜力，空觀也。斷煩惱已，中觀也。謂深修空觀，任運入中，最密切故。謂即至
靜之力，靜極發光，便能觀諸煩惱，最密切也。從此出假度生，最極穩健，故云後起等。

　　【記】此空中假具修，又云不次修。

　　<h6>壬三融修</h6>
　　<h6>癸一空融假中修</h6>

　　<bf>若諸菩薩以至靜力，心斷煩惱，復度眾生，建立世界。此菩薩者，名先修奢摩他，齊修三
摩缽提，禪那。</bf>

　　【講】融修謂只以空觀，而融入諸觀，後先不定也。以至靜力，空觀力也。心斷煩惱，本中
觀也。結名中，中觀在後，而今置於靜力之後。以空中有密切之關係故，故預為兼帶於此。謂以
至靜之功，逼拶到底，致使無始念慮，頓然歇滅。故云心斷煩惱。則自利之力具足。然後出假度
生，建立世界。乃至進修中觀，則一舉而得，不遺餘力矣。

　　【記】此融修也。謂以一觀融修餘二觀，建立世界，即建立道場。

　　<h6>癸二空假融中修</h6>
<pb n="140"/>

　　<bf>若諸菩薩，以至靜力，資發變化，後斷煩惱。此菩薩者，名齊修奢摩它三摩缽提，後修禪
那。</bf>

　　【講】以至靜力，修空也。資發變化，兼修假也。謂即空觀極靜之力，資助開發，發起變化
作用，以度眾生。所謂不起寂滅定，而現諸威儀。如云東方入定西方起，北山下雨南山雲。即此
意耳。意謂雖空假雙修，二利具足，尚恐不得圓滿。故又深修禪那，永斷煩惱，成就無上菩提。
如是則二利之德，不期圓而自無不圓矣！

　　【記】先用空觀，得真諦理體。後起如幻作用，是為體用雙修。

　　<h6>癸三空中融假修</h6>

　　<bf>若諸菩薩，以至靜力，用資寂滅，後起作用變化世界。此菩薩者，名齊修奢摩它禪那，後
修三摩缽提。</bf>

　　【講】謂仍以此空觀極靜之功，資助於中觀寂滅之力，而令煩惱先斷。然至靜即寂，偏屬於
定。資於寂滅，則併寂亦滅，其定更深。唯恐慧心不朗，故復進修假觀，便能起全體之妙用，故
可盡際度生矣。

　　【記】空觀之至靜，即中觀之寂滅。

　　<h6>辛二假觀統修</h6>
　　<h6>壬一複修</h6>
　　<h6>癸一假空複修</h6>

　　<bf>若諸菩薩，以變化力，種種隨順而取至靜。此菩薩者，名先修三摩缽提，後修奢摩它。</bf>

　　【講】謂假觀必從起幻入手，因除幻而用變化之力，隨順眾生而度脫之。以眾生根性樂欲不
同，故言種種。菩薩之隨順亦爾。而取至靜者，知其如幻如化，有即非有，而心則湛然不動。雖
<pb n="141"/>
任運度彼，而我自如如。所謂隨緣赴感靡不周，而恆處此菩提座，是也。然變化必仗假觀之力，
至靜之功，非空觀不就。故先修假，次修空也。

　　【記】種種隨順而取至靜者，外隨眾生根機，內隨自己覺性。正度生時，不取度生之相，即
隨順覺性之義也。是謂正當修假之時，而兼修空。雖終日利他，而不失自利。雖自利而不失利他
。必如此方可度生，此之謂二諦融通。

　　<h6>癸二假中複修</h6>

　　<bf>若諸菩薩，以變化力，種種境界，而取寂滅。此菩薩者，名先修三摩缽提，後修禪那。</bf>

　　【講】仍即此變化之力，幻化種種境界，教化眾生，顯假觀已成也。假觀既成，則大悲輕安
，永不至沉空滯寂，誤入二乘境界。而言取證寂滅者，為自身永斷煩惱故也。

　　【記】以變化力云云，可見假觀已成。雖變化種種境界，而取證寂滅，煩惱永斷。此正如來
境界。非永斷煩惱，即不能度生。

　　<h6>壬二具修</h6>
　　<h6>癸一假空中具修</h6>

　　<bf>若諸菩薩，以變化力，而作佛事。安住寂靜，而斷煩惱。此菩薩者，名先修三摩缽提，中
修奢摩它，後修禪那。</bf>

　　【講】以變化力，假觀也。為度眾生，而作種種事業故。安住寂靜，空觀也。雖作種種佛事
，而心自常如故。而斷煩惱，中觀也。雖空觀不動，而任運斷惑證真。此三觀具修也。

　　【記】文顯易知。

　　<h6>癸二假中空具修</h6>

<pb n="142"/>
　　<bf>若諸菩薩，以變化力，無礙作用。斷煩惱故，安住至靜。此菩薩者，名先修三摩缽提，中
修禪那，後修奢摩它。</bf>

　　【講】仍即以此變化之力，顯現無礙作用。此假觀力也。雖能如是作用，不以度生為累。重
起靜慮，進修禪那，以斷煩惱，入中觀也。雖斷煩惱，而變化作用之跡難忘。故須安住至靜，重
修空也。

　　【記】安住至靜，則上求下化之皆無，並不住中道。夫先修假觀，次修中觀，最後更修空
觀者何故？以假觀須忘，即中觀亦須忘，不忘即著。若不修空觀，如何便忘耶？自斷煩惱是上
求，教化眾生是下化。

　　<h6>壬三融修</h6>
　　<h6>癸一假融空中修</h6>

　　<bf>若諸菩薩，以變化力，方便作用。至靜寂滅，二俱隨順。此菩薩者，名先修三摩缽提，齊
修奢摩它禪那。</bf>

　　【講】謂先以變化之力，為度眾生，開諸方便，起諸作用，假觀成也。設遇大小兩乘行人之
機來扣者，是故必以空中齊修，方能應之。至靜空觀，寂滅中觀，故曰二俱隨順。謂空中二觀，
俱以隨順而修也。

　　【記】修空觀方能教化二乘。修中觀，方能教化菩薩。故二俱隨順。

　　<h6>癸二假空融中修</h6>

　　<bf>若諸菩薩，以變化力，種種起用，資於至靜，後斷煩惱。此菩薩者，名齊修三摩缽提奢摩
它，後修禪那。</bf>

　　【講】仍即以變化之力，隨諸眾生，應緣起用，而資於至靜。以假助空，而得空力。假得空
力，則應緣無滯。此假空相濟也。只以此二觀相濟成功，則修中不勞費力，可任運而進。故煩惱
<pb n="143"/>
後斷，即入中觀矣。

　　【記】將利他事業，利於自行。故曰資於至靜。二利圓滿，修中自易。

　　<h6>癸三假中融空修</h6>

　　<bf>若諸菩薩，以變化力，資於寂滅，後住清淨無作靜慮。此菩薩者，名齊修三摩缽提禪那，
後修奢摩它。</bf>

　　【講】即以此假觀變化之力，資助中觀寂滅之功。使假不滯有，中亦易成也。蓋以種種變化
，悉同幻境。當體皆空，唯是寂滅，則不須更滅矣。即中觀功成，中成則假觀亦成矣。二觀既成
，便是無功用道。自是以後，則安住無作靜慮，而轉成妙空觀矣。

　　【記】假不滯於有，假即中也。以妙中印於妙空，則妙空自成。

　　<h6>辛三中觀統修</h6>
　　<h6>壬一複修</h6>
　　<h6>癸一中空複修</h6>

　　<bf>若諸菩薩，以寂滅力，而起至靜，住於清淨。此菩薩者，名先修禪那，後修奢摩它。</bf>

　　【講】寂滅，中觀也。至靜，空觀也。謂先以中觀寂滅之力，唯恐永取寂滅，而起於至靜住
於清淨之地。此即所謂以法性身，受享法樂者是也。

　　【記】中觀二俱不取，唯取寂滅。中觀既成，更以空觀蕩其，則清淨矣。

　　<h6>癸二中假複修</h6>

　　<bf>若諸菩薩，以寂滅力，而起作用，於一切境，寂用隨順。此菩薩者，名先修禪那，後修三
摩缽提。</bf>
<pb n="144"/>

　　【講】仍即以中觀寂滅之力，而不斷煩惱。先修假觀，而起諸作用，度諸眾生。一切境者，
即指所度眾生也。以眾生為菩薩所度之境故。如是則中易成，而假易就。二俱隨順，故曰寂用隨
順。寂即中，用即假，隨順者，相成也。

　　【記】以寂滅體，起變化用。由變化用，歸寂滅體。是為寂用隨順。

　　<h6>壬二具修</h6>
　　<h6>癸一中空假具修</h6>

　　<bf>若諸菩薩，以寂滅力，種種自性。安於靜慮，而起變化。此菩薩者，名先修禪那，中修奢
摩它，後修三摩缽提。</bf>

　　【講】寂滅力，修中也。安靜慮，修空也。起變化，修假也。言菩薩不似二乘耽寂，而不思
度生。故又見眾生有種種性，在所應度。雖在所應度，必先以空觀安定其心，然後依假而起諸變
化，隨順自性而度脫之。

　　【記】中觀成，是圓成實性。而圓成實性，不離依他起性。依他，相也。而種種相皆起於自
性，故曰種種自性。

　　<h6>癸二中假空具修</h6>

　　<bf>若諸菩薩，以寂滅力，無作自性。起於作用，清淨境界，歸於靜慮。此菩薩者，名先修禪
那，中修三摩缽提，後修奢摩他。</bf>

　　【講】修中觀時，以寂滅之力，親見自性本來具足，不假造作。從此修於假觀，起諸作用，
度諸眾生。正度生時，不住度相，故曰清淨境界。此即空觀垂手而得矣。

　　【記】由中起假，故是清淨境界。歸於靜慮，攝用歸體也。

<pb n="145"/>
　　<h6>壬三融修</h6>
　　<h6>癸一中融空假修</h6>

　　<bf>若諸菩薩，以寂滅力，種種清淨，而住靜慮，起於變化。此菩薩者，名先修禪那，齊修奢
摩它三摩缽提。</bf>

　　【講】中觀修成，則寂滅有力。即以此寂滅之力，使空有不著，故得種種清淨。由是而住靜
慮之空觀，亦不住空，而起變化。即起變化，而亦不住於假。故得以中觀而融之。

　　<h6>癸二中空融假修</h6>

　　<bf>若諸菩薩，以寂滅力，資於至靜，而起變化。此菩薩者，名齊修禪那奢摩它，後修三摩缽
提。</bf>

　　【講】謂先以中觀寂滅之力，而資助於空，使空觀成已。然後從空出假，而起變化，則假觀
成。而後三觀俱得矣。

　　<h6>癸三中假融空修</h6>

　　<bf>若諸菩薩，以寂滅力，資於變化，而起至靜清明境慧。此菩薩者，名齊修禪那三摩缽提，
後修奢摩它。</bf>

　　【講】仍以中觀寂滅之力，而資助於假。作諸變化，而復起至靜。則空假不住，所謂一中一
切中矣。故得智慧明朗，而復清淨。此則正修中觀時，假觀不必另修，而一舉兩得，乃自覺覺他
之功就。尚恐自力不足，大智未能速成。故於後轉修空觀，起於至靜之力，得於清明之慧。則悲
智相成，自覺覺他兩俱圓矣。

　　【記】此三段，文顯可知。

　　<h6>庚三圓修</h6>
<pb n="146"/>

　　<bf>若諸菩薩，以圓覺慧，圓合一切。於諸性相無離覺性。此菩薩者，名為圓修三種，自性清
淨隨順。</bf>

　　【講】上來二十四觀，均是一往之談。若再往而論，佛設二十五輪，非無深意。皆為末世眾
生，有大乘根性，能修習止觀者而設也。前三觀單修，專為別教當教之人，住位發心修習者，須
從奢摩它入手。以奢摩它是空觀，注重自利。此觀成時，任運麤垢先落。即以此觀漸次增進，便
可進破無明也。行位人修習，必從三摩缽提入手。以三摩是假觀，注重利他。此觀成時，即破界
外塵沙。即以此觀增進，便可進破無明。故前靜觀，後滅觀，二俱不失也。向位人修習，即可從
禪那入手。以禪那是中觀，先須雙捨前二。必俟中觀成後，豁破無明，然後雙收前二。即成圓融
三觀也。中間二十一觀，特為三種人入道不同，更須種種施設而接濟之。言三種者：一別接通，
二圓接通，三圓接別。以通教當教，有教無人。以彼乍入門時，三人同以離言之道而入之。其鈍
根人，但見於空，不見不空。與藏教同，所以云通前藏教。所修觀道，猶較勝於藏也。其利根人
，不但見空，兼見不空。此一類人，即可通後別圓。所以能受別圓兩教人接，即可以別圓二教之
法而教導之。所以此中前十四觀，是別圓之止觀，而接通教利根人也。後七觀，是圓教接別之法
也。其施教之法，復各有三種不同，以受接人有三根異故。其上根人，在八人地見地被接，即今
文空觀統修中複修二科是也。中根人至薄地離欲地，方能被接，即文中具修二科是也。下根人必
至已辦地辟支佛地，始能被接，即文中融修三科俱是也。此空觀統修中，共有七科之文。乃以別
教之法，接通教之人也。其假觀統修之文，是以圓教之法，接通教之人。三根按位施教，例上可
知。然教法仍有少不同處，不可不知。所以道通教者，大乘之初門也。雖藏通之理，同名二諦，
而藏教以實有為俗諦，實有滅為真諦。所謂真諦，在四諦外。以滅諦尚非真諦，況苦集道三諦乎
？是以局為小乘，不能受大乘教，故無被接之機。通教以幻有為俗，幻有即空為真。其二諦中，
密含中道第一義諦。所以能受別圓二教接濟也。若以別教之道而接之，仍須教以識取真諦之理，
依理起修。今之空觀統修之文，所以判為別接通也。若以圓教之道而接之，必須教以依俗諦之理
而起修。以俗諦之理是幻有，既稱幻有，便非實有，乃假有也。故以假觀之法，而教以入手修也
。今之假觀統修之文，所以判為圓接通，且無貳疑矣。其中觀統修之文，是圓教之道，接別教之
機也。前通教接聖不接凡，以凡位惑全未破，煩惱障強，不能受接故。今別教接賢不接聖，以聖
位證道同圓，無須接故。今論接者，惟接別之內凡位也。外凡信位，事障強故，亦不能受接。所
以但接內凡三十心位也。上根住位被接，中根行位被接，下根向位被接。今之中觀統修之文，判
以圓接別，亦無疑矣。上根教以複修，中根教以具修，下根教以融修，例上可知。唯此一科圓修
<pb n="147"/>
三觀，專為圓教本教人而設也。謂末世眾生，果有圓教根機。即使一時未悟淨圓覺心，不妨於名
字位中，聞得淨圓覺心之名。即是現前一念之心，直須諸緣放下。用此現前一念之心，還照現前
一念心性，即是以圓覺慧圓合一切，一切，即指三諦理也。以現前一念心性，即具三諦理故。則
前二十四觀，皆得多羅攝入一觀之中。是為一修一切修也。於諸性相無離覺性者，謂前二十四觀
，皆以淨圓覺心而為其性。其單複統具等差別，而為其相。相雖差別不同，皆不離於淨覺之性。
是故但以圓覺慧修，即圓合一切而併修之，豈非一修一切修乎？菩薩，即指能修人也。名為圓修
三種者，謂修空時，一空一切空。假中俱空，空外無假中，則一觀即三觀也，假中亦爾，可以例
知。如是則圓覺自性，清淨無礙。二十四觀，皆隨順而俱成矣。是則足見二十五觀，皆為末世大
根人，未悟淨圓覺心者，而設修觀之法也。是故前文佛示末世眾生，依於未覺幻力修習，爾時便
有二十五種清淨定輪。佛語證之，無足疑矣。

　　附二十五輪三教按位修證圖（六三八　六三九頁）

　　（略）

　　【記】圓修為圓教當教之人所修。至前二十四輪，係何人當教？向來各家註釋，皆未發揮。
山僧此番煞費研究。知佛所說之二十五輪，大有意思，實為末世眾生起見。何以故？上文云，依
於未覺幻力修習，爾時便有二十五種清淨定輪。蓋已明明道破矣。前威德章，每觀之首，必有悟
淨圓覺一語。今此二十五輪，則未提及，正為未覺者而設。佛所以設此二十五輪，可知輪輪必有
當機之人。大約從寂靜下手者，必是空觀。從幻化下手者，必是假觀。從不取下手者，必是中觀
。修圓觀者，以悟淨圓覺下手，觀觀皆圓。今之二十四輪，則亦必皆圓。從此研究，則可知前之
單修三觀者，乃專為別教人設也。蓋別教是界外鈍根，空假中三觀不融。故教十住位次者修觀，
因其本是空觀中人，則令從奢摩他下手。從此悟空理，以破見思。悟不空之理，以破塵沙。悟空
不空之理，以破無明。一觀到底，便可融三觀也。若教十行位次者，本是假觀中人，就其本分，
須從三摩缽提下手。不失寂念及諸靜慧，自然融得三觀。若教十回向位次者，空假已是過來人，
故須從禪那下手。修至破無明，登初地，自然能融空假二觀。此二十四輪中，所以首列三種單修
也。領二十一觀，首七觀以空觀統之，次七觀以假觀統之，後七觀以中觀統之。此非學過台宗之
人，不易領會。何以故？佛所說法，本祇有真俗二諦。俗諦是事相上說，真諦是理性上說。俗諦
在世間為真，出世則空。真諦在世間是空，出世則中。故空與中，有密切關係。了得空是不空，
不空即中，則以一觀統七觀之理，可以明矣。既為末世眾生而設，則末世眾生，根器利鈍不一，
<pb n="148"/>
大約可分為三：一通教機，二別教機，三圓教機。圓教是上等利根人，別教是中根人，通教是下
等利根人。而此三等人中，又有差別，所以開出二十一觀。本經為頓教大乘，非頓教根器，不易
領悟。然教相是頓，教義是圓。須知此首七觀，從奢摩他下手者，為利根中之鈍根，是通教機。
通教從無生觀入手，當教雖是頓教。而彼但見空，不見不空，不能融化。因末世眾生，多界內凡
夫，其中有一種利根。利根中又分上中下三等。上等者，在當教非但見空，亦見不空。然彼不知
不空即中，故必須出世之別教十地大士來接引之。此別教接引通教之機也。別教十地大士，在十
住位，即修奢摩他觀。故其接引通教人入別教，乃教以無生觀，即我教之奢摩他觀。用此一觀到
底，即可破無明。複修中兩種，空與不空，同時而修。是但接通教利根人，在八人地見地，已可
接引。至兩種具修，是接通教中根人，須薄地離欲地，方可接引。三種融修，乃接通教鈍根人，
須至已辦地辟支佛地，方可接引。通教人以幻有是俗，幻有即空是真。別教接通教，就其本有者
，教以從真諦入手，故以奢摩他居首也。次七觀從三摩缽提下手者，是圓教人接引通教最利根人
也。通教人以幻有是俗。圓教人根器利，與別教人不同，故教以即從俗諦下手。此中細為分別，
則兩種複修，可從八人地見地接引，是最利根人。兩種具修，是接引薄地離欲地者。三種融修，
乃接引已辦地辟支佛地者。後七觀從禪那下手者，乃圓教人接別教也。別圓接通，接聖不接凡。
凡雖有外內之別，而為煩惱障所礙，故接不到。必須破惑之後，方可接。圓接別，則接賢不接聖
。蓋既已登地，無勞接引也。然雖接凡，亦必至十住位破惑後方可。利根者則於十住位中接之。
中根者則於十行位中接之。下根者則於十回向位中接之。圓教本屬中位人，一中一切中，開口便
講中道，故從禪那下手。別教十住修空，十行修假，十回向修中。割裂而修，不能融會。又別教
幻有，幻有即空，皆名為俗諦。不有不空，名為真諦。俗諦即通教之究竟證，故圓教人可以中觀
接之。世間真俗二諦，在別教人視之，同一俗諦。今圓教人來接，教以所觀二諦，當體即是中諦
。上根令為兩種複修。中根令為兩種具修。下根令為三種融修。於此看來，可知佛所說話，均有
至理在其中。惟須用心參究，方得了了。至末後圓修三觀，乃圓教當機人之修證法門也。故云以
圓覺慧，圓合一切。淨圓覺性，本不可離。唯因眾生未悟，不得不設二十四輪。其實一切性相，
皆不離淨圓覺性。圓教人修一觀，即具三觀。如修空，則一空一切空，假中俱空。修假，則一假
一切假，空中俱假。修中，則一中一切中，空假俱中。中外無空假，空假外無中，故謂之圓。至
其位次，則自五品位乃至分證菩薩地盡，位位皆修之。唯究竟妙覺地，既云無修，乃亦可云無證
矣。

　　<h6>己三結示修法</h6>

<pb n="149"/>
　　<bf>善男子！是名菩薩二十五輪。一切菩薩修行如是。若諸菩薩，及末世眾生，依此輪者，當
持梵行，寂靜思惟，求哀懺悔。經三七日，於二十五輪，各安標記，至心求哀，隨手結取。依結
開示，便知頓漸。一念疑悔，即不成就。</bf>

　　【講】準前總標云，依於未覺幻力修習，爾時便有二十五種清淨定輪。尚未說明云何二十五
輪，今則由單修，統修，具修，融修，以至圓修，一一別明已竟。故此結云，是名菩薩等。一切
菩薩，隨其本具根性，依之修行，不過如是而已。若諸下，示修法也。謂不論現前新學，及末世
初心。設欲依此輪而修者，當先持諸戒品，而修清淨梵行。以戒為菩提之根本故。寂靜者，收攝
其心。思惟者，正念思惟二十五輪，當依何法修也。尚恐宿障深厚，正修難成。仍須敬禮三寶，
求哀懺悔。經三七日，自知感應道交。希示正修，於輪各安標記。標記者，以紙為標，註記輪名
。隨輪各安，以備結取也。隨手結取者，隨手以標為結而混和之，仍復取結在手而展視之。隨彼
所展之結，開示應修何輪。故曰依結開示。便知頓漸者，以結中諸輪，有頓漸偏圓義故。取此結
者，便知自根或頓或漸，依結而修也。一念下，斥疑不成。然知既頓漸，徑修必成。若纔起一念
，疑而不修，或既修復悔，則便於圓覺而不成就。宜痛忌之！勿自棄也！

　　【記】隨其本具根性依之修行者，如通教人必用前十四觀，然後圓別教人可來接。若當會諸
菩薩，則有融根者是通教，有頓根者是別教，有圓根者是圓教，可各依之以修也。戒根不淨，雖
有禪定功夫，反增長魔力。此魔王所以居於六欲天之上也。因戒生定，方是正定。所生之慧。方
是妙慧。不但淫欲一戒要持，戒戒要持。不過淫欲最易破定耳。持戒者，身口意三業，方得清淨
。梵，清淨也。當持，言必要持，非僅應當之意。梵行是戒。寂靜是定，思惟是慧。然末世眾生
，雖戒定慧三法齊修，而宿業重，去佛遠，非佛力加被不可。故須求哀懺悔。懺悔必剋期。否則
終日擾擾，焉能下手？故必一七日二七日三七日，經過二十一日，打七圓滿，有根器者，自然感
應。

　　<h6>戊二偈頌</h6>
　　<h6>己一略頌二十五輪</h6>

　　<bf>爾時世尊，欲重宣此義，而說偈言：</bf>
　　<bf>辯音汝當知：一切諸菩薩，無礙清淨慧，皆依禪定生。</bf>
　　<bf>所謂奢摩它；三摩提禪那，三法頓漸修；有二十五輪。</bf>
<pb n="150"/>

　　【講】無礙清淨慧，謂或從頓修頓得，漸修漸發，無不皆依禪定生也。既皆依定而生，足見
二十五輪之觀，不能不速修，以其非禪不智故也。

　　【記】此八句中，最重無礙清淨慧皆依禪定生二句。慧是根本智，人人具足，即所謂如如智
也。根本智乃是性德。今云無礙，乃是修德。本來清淨，今有染污，故必須修。無礙清淨慧，唯
釋迦世尊；及十方諸佛有之。所謂我為法王，於法自在。此慧因何生？乃從禪定生。眾生本來無
礙，唯為三惑所障，蔽妙明為無明。雖有世智辯聰，小小智慧，說漸說頓，皆不能無礙。若由禪
定生，則能破惑。破得一分惑，能說一分法。如阿羅漢說世出世法，固能無礙。說菩薩道，則有
礙。菩薩說當分固無礙，說佛法則有礙。因三惑未盡故。唯佛證一切智，故無說不圓。所謂二字
，承上文定字來。以下三觀，修法不同。或以頓教機修，或以漸教機修，故有二十五種。

　　<h6>己二顯示應修揀人</h6>

　　<bf>十方諸如來，三世修行者。無不因此法，而得成菩提。唯除頓覺人，并法不隨順。</bf>

　　【講】如來，已成正覺人也。修行，未成正覺人也。已成者先因此成，未成者後因此成。在
所應修，不待言而自可知故。後二句，揀不隨順人。頓覺人有二種：一是初生頓成，不見隨順。
二是因感示成，無容隨順。法不隨順，亦有二種：一者外道，所修之法不隨順故。二者闡提，無
佛種性，暫不隨故。此皆約現在言，若推過去久遠，或至當來後後，總在隨順中收。

　　【記】頓覺人二種：一初生頓成者，隨拈一觀，無非三觀，不必揀擇。即上文所言，於一切
時不起妄念，是也。二因感示成者，乃菩薩示化，因眾生機感，自己分上，拈來皆是。所謂聖性
無不通，順逆皆方便，是也。外道心外取法，依自己邪見，處處執著，故不隨順。然過去久遠，
外道遇佛，亦能棄邪歸正。闡提亦是眾生，亦有本具之佛性。今云不隨順者，祇指現在言之。

　　<h6>己三結示隨順速證</h6>

　　<bf>一切諸菩薩；及末世眾生，常當持此輪。隨順勤修習，依佛大悲力，不久證涅槃。</bf>

<pb n="151"/>
　　【講】前三句，指人勸持。謂無論現在末世，常應當持此輪而修習之。後三句，隨修蒙益。
謂隨順勤修，蒙佛加被，不久自當證涅槃也。為中根人示圓修竟。

　　上來兩章三觀修法，雖甚明顯，亦必預明三觀正義。茲當揭示於下，幸留意焉。夫一念心起
，起無起相，澈底唯空。三際寂然，了不可得。無見聞覺知之相。無眼耳鼻舌身意之相。即空觀
也。一念心起，有三千性相，百界千如，所謂國土世間一千，山河大地，日月星辰是也。五陰世
間一千，謂染淨一切色心是也。眾生世間一千，謂四聖六凡假質是也。一念心起，三千性相一時
起。一念心滅，三千性相一時滅。念外無一毫法可得，法外無剎那念可得也。然則一念具足十界
，一界又具十如。而念性鎔融，每一界必具十界。如介爾一念心起，必落一界，而一界顯起，九
界冥伏，非是沒有。如是則十界即有百界，百界各具十如，則百界即有千如。既論三種世間，各
有千如，所謂介爾有心，便具三千。即假觀也。一念心起，起而無起，三際寂然。無起而起，三
千宛爾。非空非假，雙照空假。即中觀也。說即有三，照無三一。念念見自心性，任運非一非三
。不用破除身心，不須安立觀境。只要念想息處，一切時中，任運心常三觀也。直須默照心源，
澄心寂慮者始得。萬不可落在言詮，徒以口頭為得耳。

　　【記】常當持此輪，即指上文所云經三七日各安標記，隨手結取依結開示而修也。隨順有二
：一隨順覺性。於二六時中，直照心源。二隨順諸佛開示法門，佛令修何輪，即修何輪。修習須
勤。然吾輩有事之人，必不能於二六時中，一刻不間。然有事便做，無事便修，即是勤也。諸佛
開示，皆從大悲心流出，有慈力加被。故照此修持，不久必有感應。

　　上來威德辯音兩章，皆言三觀。唯威德章為已悟淨圓覺心者，發明修證功夫。辯音章為未悟
淨圓覺心者，發明修證功夫。末世眾生，但聞圓覺之名，是為名字即。及發心進修，則為觀行即
。良由眾生根器不同，機緣各異。故特說此二十五輪之法，所謂藥多病廣也。然欲修三觀，無論
悟與未悟，均須識其精義。茲特為附述於此。三觀所依之理，即真俗中三諦。而能依者為三觀。
夫吾人現前一念之心性，不起則已，起則人人知為妄念。然究竟從何而起？如何起法？係自起耶
？他起耶？自他共起耶？自他不共起耶？四者諦思，了不可得。蓋心本無念，念因何起，於此大
可研究。須知凡夫心不孤起，因境而起。有境斯有念，無境斯無念。心，自也。境，他也。既因
境起，則因者明明是他，與汝何干？汝何故必因他而起？他起，汝獨不可不起乎？切實研究，自
他皆無有起，乃由因緣和合而有。既曰和合，便是自他共起。然自與他若各有生性，何必共而後
起？若皆無生性，即共亦不起。譬之沙無油性，雖多沙亦不能榨油。既非自他共起，便由虛空妄
<pb n="152"/>
起。然空無自性，如何能起？如此研究，則起無起相，澈底皆空。求前念及後念，皆不可得。何
則？前念已滅，後念未生，謂為現在，則現在無相。是以當前一念，三際寂然。內無根相，外無
塵相。即空觀也。染一切色心，為六凡實法。淨一切色心，為四聖實法。合為五陰，開為實法。
四聖六凡，皆稱眾生世間者，蓋佛為無上眾生，菩薩為大道心眾生，緣覺為孤調眾生，羅漢為沉
空眾生，諸天為著樂眾生，人為苦惱眾生，三途為極苦眾生也。假者假名，質者實質。若念若法
，無非因緣和合而有。有則俱有，無則俱無。離念無法，離法無念。一念不動，則十法界了不可
得。既動一念，便落一界。故須從動念時觀照。凡夫念念不停，不善則惡。惡念為三途之因。善
念又分上中下三種。如微小善念，則落人界。中等善念，則落阿修羅界。上等則為天界之因，落
於天界。若起自度之念，求出生死，則落於阿羅漢界。若再欲與眷屬同出生死。則落於辟支佛界
。若一念起時，不為我而為人，發願度生，則落於菩薩界。若一念平等，普度眾生，則落於佛界
。一界之中，任指依報正報，皆足十如。十如者，即法華經所謂如是相，如是性，如是體，如是
力，如是作，如是因，如是緣，如是果，如是報，如是本末究竟是也。一念之性，性無性相，當
體鎔融。如前念惡，後念善，或又發出世心，故念念皆具十界。冥伏者，眾生心無二用。起善則
惡伏，起惡則善伏，起出世念則世間伏。並非無有，不過冥伏。既是冥伏，自然理具。故曰介爾
一心，便具三千。此即假觀也。要說宛爾，則當體了不可得。要說寂然，則三千歷歷明明。當現
前一念起時，直照起處，了不可得，即空也。然起處歷歷明明，即假也。歷歷明明，體不可得。
非空非假，雙離二邊。即空即假，雙照二邊，故曰中觀。三觀之法，凡夫不可不知。知之即應實
行。蓋人人皆有此心，即人人皆可修此三觀。直須放下身心，直照心源。現前一念起時，正好下
手用功，尋他起處。念無起相，空觀也。念起時歷歷明明，假觀也。雖無起相，而歷歷明明。雖
歷歷明明，而本無起相，中道觀也。如此用功，三觀具足。即三即一，則念念見自心性矣。諸君
勉旃！

　　<h3>乙四為下根人顯真性</h3>
　　<h4>丙一示離相顯性
　　一謝前請後——淨諸業障章</h4>

　　<bf>於是淨諸業障菩薩，在大眾中，即從座起。頂禮佛足，右繞三匝，長跪叉手而白佛言：大
悲世尊！為我等輩，廣說如是不思議事。一切如來因地行相，令諸大眾得未曾有。睹見調御，歷
恆沙劫；勤苦境界；一切功用，猶如一念。我等菩薩深自慶慰。世尊！若此覺心本性清淨，因何
染污？使諸眾生迷悶不入。唯願如來廣為我等，開悟法性。令此大眾；及末世眾生，作將來眼。
<pb n="153"/>
作是語已，五體投地。如是三請，終而復始。</bf>

　　【講】初是眾中具儀。大悲下，是謝前受益。謂前威德章是次第修，辯音章是交互修，此皆
為現前新學末世初心。故稱大悲世尊。次第三觀，已為我等廣說，尚可以心言彷彿。二十五輪，
又為我等詳辨，誠所謂不可思議。前章偈云：十方諸如來，無不因此法，而得成菩提。故稱為因
地行相。令眾同聞，各欲隨順，故云得未曾有。然正行纔修，邪魔競起。如我釋迦調御，歷恆沙
劫，勤苦修此境界。一切磨煉功用，實難尋究。今則睹見，猶如一念之頃，炳然齊現於心。其慶
幸欣慰，為何如哉？莫可形狀，故以深自為言也。世尊下，是請後除疑。按前章總標輪數中云：
一切如來圓覺清淨，本無修習等，然既曰本無修習，是顯本性由來清淨。是故當機菩薩，即躡此
以為發問之端，而云若此覺心本性清淨。前又云一切菩薩等，依於未覺幻力修習；然未覺即是不
覺，必有染污。是故當機菩薩，即躡此以為致疑之由，而云因何染污，使諸眾生迷悶不入。迷即
不覺，悶即不通，不入者不能證入。較之古人，殊類天壤！如此深疑，非佛不能釋除，故云唯願
如來等也。廣為者，祈勿辭勞。我等者，總該時機。開謂通其迷，悟謂覺其悶。既通其迷，復覺
其悶。則法性現前，不期證入，而自能證入矣。然法性即是圓覺，以能為諸法之性故。大疏云：
若直談本體，則名覺性。若推窮諸法，則無自性。同於一性，即名法性。今推破四相，豁融諸法
，令同覺性，故云開悟法性。令此大眾等者，謂此間眾生證入，展轉傳至末世。末世眾生證入，
展轉傳至將來。如是展轉相傳，乃至盡未來際，令最後際眾生，永不致迷悶不入，故曰作將來眼
也。餘可知矣。

　　【記】上來為上中二根人說性修已畢。本章及下普覺章，則為下根人顯真性。又下圓覺章，
則為下根人示期修。本章與下章，雖同為下根人顯性。但本章是離相顯性，下章是除病顯性。性
、即淨圓覺心也。離相者，即離我人眾生壽者四相也。人人同具此淨圓覺心，但為四相所障，故
不得顯。末世之人，業重根鈍。業有種種，如三途之惡業，人天之善業，色無色界之不動業，二
乘之無漏業，菩薩之二邊業。此種種業，皆能成障，故曰諸業障。今此當機菩薩稱為淨諸業障者
，因一切諸業，皆由我相而生。我相若除，業障即淨矣。調御者，佛稱為調御丈夫，喻如良師之
調御群馬。蓋一切諸佛，教化眾生，不外二種法門：一為攝受門，說一切善法，使人生欣羨心。
一為折伏門，說一切惡法，（如三途果報等）使人生畏怖心。調是調和，即攝受也。御是駕御，
即折伏也。我釋迦世尊及十方諸佛，無不歷恒沙劫，勤苦修行，方能成道。今發明止觀雙修，若
頓若漸，無法不備。於一時間，在大眾前，和盤托出。令此大眾，於一念頃，睹見調御歷劫勤苦
之一切功用。故曰得未曾有，深自慶慰。作將來眼者，以現前大眾，作未來之眼；以未來眾生，
<pb n="154"/>
作末世之眼也。

　　<h5>丁二師資緣合</h5>

　　<bf>爾時世尊，告淨諸業障菩薩言：善哉善哉！善男子！汝等乃能為諸大眾及末世眾生，諮問
如來如是方便。汝今諦聽，當為汝說。時淨諸業障菩薩，奉教歡喜，及諸大眾，默然而聽。</bf>

　　【講】為求入覺，故曰諮問，諮者謀義，謂有所謀而問也。方便者，入覺之善權法故。

　　【記】看講義自明。

　　<h5>丁三應求開示</h5>
　　<h6>戊一長行</h6>
　　<h6>己一示迷執四相</h6>
　　<h6>庚一示迷識四相</h6>
　　<h6>辛一迷識執相</h6>

　　<bf>善男子！一切眾生，從無始來，妄想執有我人眾生：及與壽命。</bf>

　　【講】眾生言一切者，賅六道與小乘也。始指最初，無始者，遙指最初晦昧真心。從此以後
，展轉變起八識業相，流出七轉現相。復以境界為緣，漸漸由細至麤，乃有智相續等諸相。從一
念不覺之根無明，名為因中癡，是俱生法執。次則出生本無明，名為緣中癡，以不了現相之境界
不實，妄解為實，是分別法執，即界外塵沙惑也。繼而又生枝無明，名為俱生我。後而又生末無
明，名為分別我。即此二種無明，即界內之見思惑也。今云妄想者，且指第六識中虛妄想念，以
凡小眾生，但知有第六意識，不知有五七八識之名故也。為此妄想所迷，固執五蘊身中虛妄，立
為主宰，故稱為我相。其實無相可指，以無相妄計為相，而展轉趣於餘趣，名為人相。又復計我
盛衰苦樂，種種變異相續，名眾生相。計我一報命終，不斷而住，名壽者相。此四相中，後三雖
隨境轉計，要皆以我相為本。金剛論云：此四相迷識境也。

　　【記】此科以下，文相極細，宜用心研究。前問云：若此覺心，本性清淨，因何染污？與金
<pb n="155"/>
剛藏菩薩所問，若諸眾生，本來成佛，何故復有一切無明？語意正復相同。然彼為中根，此為下
根，故語句稍異。而世尊酬問，亦大不同。我人眾生壽者四相，根本皆從我執而起。吾輩開口即
說我，究竟全身誰是我者？既執我相，對待則有人相。對待之範圍愈廣，則為眾生相。執此我相
，相續不斷，則為壽者相。若欲淨其業障，當先空我相。我相空，則後三相皆空。以後三相，皆
由我相而建立故。眾生而云一切者，蓋賅六凡三聖而言。六道凡夫，為迷識四相。三乘聖人，為
迷智四相。六道所執者人我，麤四相也。三乘所執者法我，細四相也。其實我本無我，凡夫妄執
色心為我，是為迷識。小乘妄認變易生死為涅槃，不肯度生，是為迷智。如金剛經發明四相皆空
，其第十五分以前，破麤四相，第十五分以後，破細四相，前後語略同而意大異，不可不知也。
始字，指最初。我相起於何時，不能覓得，故曰無始。皆因一念妄動，迷本覺而成不覺，故有無
明。由此無明，變起八識之業相，即微細我相。亦即根無明。又曰因中癡。遂有能見所見，而起
轉相現相，即有境界，由此而起智相相續相。是為緣中癡。緣者，境界也。亦即本無明，兩種法
執，生於第八識。俱生我，即執取相，生於第七識。分別我，即計名字相，生於第六識。是故種
種妄想，皆由業識而發。由此妄想，結聚而成五蘊。色蘊為堅固妄想，受蘊為虛明妄想，想蘊為
融通妄想，行蘊為幽隱妄想，識蘊為微細妄想。於是造業招果，展轉輪迴。夫蘊雖有五，澈底看
來，即一念之妄想。一念妄想動，即身心世界俱有。一念妄想空，即身心世界俱無。而眾生念念
遷流，在妄想中，並不自覺。色心遷流之妄想，固不能覺。世界遷流之妄想，更不能覺。故謂之
幽隱妄想。可憐自最初一念不覺，執到如今，在眾生為見思，在二乘為塵沙，在菩薩為無明。若
論修證功夫，必至等覺已後，妄想方盡。何以故？一念生相無明未破，即由無明成業識。由業識
成妄想，由妄想成遍計。內執身心為我，外執世界為我所，總不外乎我相而已。因不了身是四大
假合，心是六塵緣影，所以妄執。身心者，所執也。妄想者，能執也。病在能執，故此處單提妄
想二字。

　　<h6>辛二別成凡小</h6>

　　<bf>認四顛倒為實我體。由此便生憎愛二境。於虛妄體重執虛妄。二妄相依，生妄業道。有妄
業故，妄見流轉。厭流轉者，妄見涅槃。</bf>

　　【講】本無四相，妄計為有。計執不捨，故名為認。非有計有，故為顛倒。由迷識故，認取
固執以為真實，故稱為實我體。此又顛倒之甚也。由此認為實我，於違我者，便生忿怒曰憎。於
順我者，便生貪著曰愛。故曰便生二境。然我人等相，本屬虛妄。乃又執違我者為可憎，順我者
<pb n="156"/>
為可愛，豈非於虛妄體上，重起一重虛妄之相？故云於虛妄體重執虛妄。此又妄之至也。雖妄之
至，而卒不可斷，故云二妄相依，謂妄體與妄境相依而住故。或耽著有為，而造有為之業。或趣
向無為，而修無為之道。故曰生妄業道。然業之與道，而俱稱妄者，以二俱不了識心如幻，謂不
特有為之業如幻，而無為之道，亦如幻也。以二俱如幻，故皆稱為妄。造有為業者，墮落凡夫，
流轉分段生死。循有為業因，故受報於天上人間。故曰妄見流轉。而能見此流轉者，生諸厭離，
志求免諸流轉，而修無為之道。循無為道為因，而感果於聲聞緣覺，又生取證涅槃之想，故云妄
見涅槃。殊不知彼二乘人所作滅度之想，仍非真也。故仍名為妄見。此不過滅見思煩惱，度分段
生死而已。而不知無明煩惱，變易生死，尚未夢見。此真變易生死，而妄認為涅槃。故曰妄見耳
。

　　【記】此先明麤四相也。迷識，為麤四相。迷智，為細四相。我者，主宰之謂。必如世尊天
上天下，唯我獨尊，方是真我。試問眾生所執之身心，身不能無病，心不能無習氣，常有不能自
主之時。可見此我，並非真我。乃復由我相轉計而成人相，更由我人轉計而成眾生相。利衰毀譽
稱譏苦樂八相，皆所謂眾生相也。活到八九十歲，仍然畏死。此由我相相續執持，而為壽命相也
。須知六根為我乎？則有六我。十八界為我乎？則有十八我。可見一向妄想認為我者，乃顛倒見
也。人與眾生壽者，無非倒見，故曰四顛倒。憎愛，並非屬境而實屬心。然皆對境而發。愛因順
境生，憎因逆境起，故曰憎愛二境。眾生所執之我，本是虛妄。今又加以憎愛，是為重執虛妄。
由憎愛妄心，生美惡妄境。既熏心而成種子，復熏境而成現行。現行復熏種子，種子復熏現行。
二六時中，二妄相依。相依者，心不離境，境不離心。心，因也。境，緣也。因緣從來不離，故
曰相依也。於是因惑造業，因業招報，遂有天道，人道，阿修羅道，地獄道，餓鬼道，畜生道，
種種流轉。皆由於妄想執我，所以妄見流轉。復次。業道二字，業是有為之業，道是無為之道。
有為業者，世間之善惡業，上界之不動業，是也。無為道者，阿羅漢之無漏業，是也。然雖無為
有為之不同，以佛眼觀之，皆是幻化虛妄境界，皆是妄見。何以故？見流轉者，以妄想因，得妄
想果，並非真見，以生死即涅槃故。而聲聞辟支，不知此理，以為有流轉可厭，有涅槃可欣，一
欣一厭，妄想儼然。既有涅槃之相當情，是即我相未除也。故皆以妄見斥之。

　　<h6>辛三總斥迷悶</h6>

　　<bf>由此不能入清淨覺。非覺違拒諸能入者。有諸能入，非覺入故。是故動念及與息念，皆歸
迷悶。</bf>
<pb n="157"/>

　　【講】首二字躡前，謂由此流轉涅槃二俱妄見故。即以此妄見為障，便不見本有清淨覺性。
以不見故，則不能入。故曰不能入清淨覺。並非覺性而有違逆拒阻。不許人入。然覺性不唯不違
拒，且亦無隨順，入與不入，與覺性無預焉。即如前文，彼圓修三觀之菩薩，即能證入圓覺淨心
者。自彼修德有功，而能證入，亦並非覺性使之能入。故曰有諸能入，非覺入故。以是之故，彼
凡夫動念，起惑造業，而妄見流轉者，固然迷悶。此二乘息念，沉空滯寂，而妄見涅槃者。亦屬
迷悶。故曰皆歸迷悶，迷者不覺，悶者不開。大疏云：此文正是結答前問。前云因何染污，迷悶
不入。今答云由認四相，展轉生過，縱離六道，復墮二乘，是故不入。次云非覺違拒等者，由前
問云：因何使諸眾生不入，故此<rep>答云：</rep>非覺違拒，使之不入。但由認我，故不入也。

　　【記】不但凡夫不能入清淨覺，即聲聞辟支，亦不能入。何以故？見流轉，見涅槃，有此妄
見，何能見本有之清淨覺心。然則不入由於障，入則由於修。此清淨覺不能拒之不入，亦不能使
之能入。二乘視生死如冤家，視世間如牢獄，諸念皆息。不知淨圓覺中，本無有念，何必更息。
所以動念固是迷悶，息念亦是迷悶。

　　<h6>庚二示迷智四相</h6>
　　<h6>辛一承徵引說</h6>

　　<bf>何以故？由有無始本起無明，為己主宰。一切眾生，生無慧目。身心等性，皆是無明。譬
如有人不自斷命。是故當知，有愛我者，我與隨順。非隨順者，便生憎怨。為憎愛心養無明故。
相續求道，皆不成就。</bf>

　　【講】首句承前徵起。大疏云：動念許背覺，息念即合契真，何故動息俱稱迷悶。由有下，
約本起無明為釋，引起重說迷智四相義也。直解云：本起無明，謂最初一念不覺生相無明也。又
名根無明。前云因中癡，即指此無明耳。淨圓覺心，本無有我及與無我。祇由根無明不覺，迷本
淨圓覺心，轉成阿賴耶識，成為我相根本。自此已後，皆是無明用事，自立主宰。故曰為己主宰
。主宰，即我也。以我者是主宰義也。一切眾生，通指凡小。生無慧目者，從父母受生已來，便
無有智慧眼睛，不自照見內外心身，皆是無明變現幻影。所以一向認四大假合為自身相，六塵緣
影為自心相，故云身心等性，皆是無明。謂依於無明而建立故，從此無明，永不能斷。蓋以無明
不能斷於無明，所以佛說動念息念，皆歸迷悶者，正此意耳。恐猶不信，故仍以喻明。譬如有人
<pb n="158"/>
不自斷命者，喻顯無明不斷於無明，為可信故。是故云者，以是無明不斷之故，不惟動念息念，
皆歸迷悶，即從此發菩提心，行菩薩道，亦不能脫離迷悶。故教以當知，令其自行審驗，試看有
愛我者，則我與隨順，隨順即是無明。非隨順而違我者，便生憎怨，憎怨亦是無明。為緣憎愛心
之枝末無明，養於從無始之根本無明。如是從觀行以去，經相似，入分證，乃至菩薩地盡，相續
求道，不免為智所迷者，仍墮四相。故曰皆不成就。足見忘我之不易也。

　　【記】此明細四相也。迷智由迷識而來，麤相若不空，細相即不露。故上文破斥凡小麤相已
竟，即接明細相。由根本上生起之無明，故曰本起無明。即所謂根無明也。因真如不守自性，一
念妄動，並不知是無明，所以永不能斷。由此一舉一動，無非無明用事。即發心用功，亦是無明
。無明豈能自斷無明，猶如自己不能自斷其命。然則誰能斷之？須用真智。即現前一念之慧，所
謂圓照清淨覺相。用此圓照，照徹內外身心，即知無明性空。若無此真智，便是古德所云，欲除
妄想卻成病，趨向真如亦是邪也。楞嚴經云：妄想無性，此語最要！了得妄想無性，原是依他。
只須不生遍計，便是圓成實性。何必生心息之。所以上文云：動念息念，皆歸迷悶。是故不了無
明性空，縱使發菩提心，行菩提道，亦不離迷悶。了得性空，用此觀智進修，方能成就也。

　　<h6>辛二次第別明</h6>
　　<h6>壬一徵釋我相</h6>

　　<bf>善男子！云何我相？謂諸眾生心所證者。善男子！譬如有人，百骸調適，忽忘我身。四肢
絃緩，攝養乖方。微加鍼艾，即知有我。是故證取方現我體。善男子！其心乃至證於如來，畢竟
了知；清淨涅槃，皆是我相。</bf>

　　【講】文有三節：初承徵標定。上云相續求道，皆不成就。意顯為智所迷，仍墮四相。故此
徵云何我相者，此承上而起，以作問題也。下乃標定云，一切眾生心所證者是也。謂此之我，不
同迷識之我也。此我之相，根自心起，極其隱微，必於若理若事，有所證取者，其相方現耳。善
男下，引事證釋，承上所以隱微難見，必有證而方現者等語。恐其未甚明晰，故又引事以證釋也
。譬如二字，不可作喻看，當作設若義，謂設若有一件事也。百骸者，人之身分百骨四肢。調適
者，謂調和順適，即通身無恙。忽忘我身者，謂身全無恙，不覺有自己之身，忽然如忘生也。四
肢，即兩臂兩腿。絃是直不能屈。緩是軟不能伸。此皆攝護將養，乖於方法。或略用鍼刺，或少
用艾灸，故曰微加鍼艾。以必證取其事，即知有身自覺其痛，故曰即知有身。由此一事，可以證
<pb n="159"/>
知。故前云有所證取，方現我體。善男下，取理深明。攝前不唯於事，心中有所證取，是我相。
縱使其心，乃至證於如來，畢竟了知清淨涅槃，猶是我相也。畢竟了知四字，直徹底深證的話。
清淨涅槃者，儼似無明已脫也。殊不知縱使果證如來，畢知有清淨之相在，猶是心中有所證取，
仍然還是我相，足見忘我之非易易也。

　　【記】此下別明四相，極其微細。即金剛經第十五分以後所明者是。宜用心體究。眾生二字
，不是凡夫，乃指三聖而言。從二乘直至十地等覺止。心所證者，即是我相，即下文所云，證取
方現我體，是也。此中譬如二字，不能作喻看，當作引事看。以微細我相，必引事證釋而後明也
。證取方現者，謂須在用功上見之。譬如用功至身心清淨，本是好境界，乃忽生歡喜心。此歡喜
心，便是我相。然此尚是六識分別，並不微細。乃至證於如來清淨涅槃，仍是我相，此則微細矣
。此皆菩薩境界，何以仍是我相？以其有清淨之相當情故。病在畢竟了知四字。既有能了知心，
便有所了知境，能所宛然，未能理智一如，是最初之根無明仍在也。由此可知，功夫愈做愈細。
所以初心人，用功不久，便以為見好境界。即真有此境界，正是無明變現，豈可執取。此理不可
不知。譬如下，忽忘我身四字，並非真忘，乃相似忘我境界。

　　<h6>壬二徵釋人相</h6>

　　<bf>善男子！云何人相？謂諸眾生心悟證者。善男子！悟有我者，不復認我。所悟非我。悟亦
如是。悟已超過一切證者，悉為人相。善男子！其心乃至圓悟涅槃俱是我者，心存少悟，備殫證
理，皆名人相。</bf>

　　【講】文亦有三節：初標定。謂諸眾生心悟證者，意謂悟由心發，稱為心悟。從心發悟，悟
得彼之能證者是我。此悟不忘，即為人相，對彼我故，非我即人。次詳釋。悟有二句，謂既然悟
得彼能證者，便是為相，自不復認彼能證者以為我也。如是則彼我全空矣。所悟二句，意謂彼我
既空，即無所悟之境，縱有所悟之境，已非是我。以是例知，能悟之智，亦應了不可得。如是則
能所既空，心境兩忘矣。設使轉計能悟之智，業已超過一切能證之者。是依然為智所迷，對彼我
相，建立人相之名。故曰悉為人相。然證者而云一切，人相而云悉為者，正顯凡有所證，不忘能
證之智者，皆名我相。凡有所悟，不忘能悟之心者，皆名人相也。後以理深明。躡前不唯悟彼證
者是我，名為人相。即使其心，乃至圓悟彼所證涅槃俱是我者，亦為人相者。即人耳。承上漫說
圓悟，設或心存少悟不忘，縱使備悉殫盡逐位所證之理，皆名人相。由悟證是我故也。
<pb n="160"/>

　　【記】此段更細於前。上云心所證者，乃是能證之智，并非本體，故曰我相。此段悟證之證
字，即指上文心所證者。悟者，謂悟得心所證者之為我相，而不取著，以為無我相矣。不知有一
能悟之想在，仍然有相。此相縱不是我相，便是人相。病在悟字。何以故？心境兩忘，無所謂悟
故。人字乃是假名，其實仍是微細之我，莫道不能圓悟，縱能圓悟，但微微有一能悟之心在，皆
名人相。菩薩修功，證至此地，尚不離微細我相。然則我輩凡夫，以無明除無明，無非無明用事
，我相之重可知矣。

　　<h6>壬三徵釋生相</h6>

　　<bf>善男子！云何眾生相？謂諸眾生，心自證悟；所不及者。善男子！譬如有人，作如是言：
我是眾生。則知彼人說眾生者，非我非彼。云何非我？我是眾生，則非是我。云何非彼？我是眾
生，非彼我故。善男子！但諸眾生了證了悟，皆為我人。而我人相所不及者，存有所了，名眾生
相。</bf>

　　【講】文亦有三：初標定。即謂諸三句，謂設使於自心發起照了，了得彼我人二相俱非，自
是所證所悟不及於心。以有此心在，即名眾生相。蓋以了我了人，心跡愈多故也。次借常人所言
，比例而知。譬如有人，例彼自心作如是言。我是眾生，例彼心存了智，卓然獨立。則知彼人說
眾生者，非我非彼，例彼心存了智，卓然獨立，自然非彼能證及與能悟。能例云，云何非我？所
例中即是云何非證。釋以我是眾生，則非是我。例了智獨存，則證所不及，故是非證。能例云：
云何非彼？所例中即是云何非悟。釋以我是眾生，非彼我故。例了智獨存，則悟所不及，故是非
悟。此借常人語詞，以為義勢。顯第三了智卓然，非證悟所能及也。後結成生相之名。了證二句
，謂了彼心有所證者為我相，心有所悟者為人相。但以有我者必有人，有人者必有我。故渾言皆
為我人。我人不及，即指了智卓然。存有所了者，則是了證了悟之心跡未忘。由心跡未忘，必至
起滅不停，展轉滋多。由此結成名為眾生之相如是。

　　【記】若了得能證之智是我相，能悟之心是人相，則二俱不存，誠為證悟所不能及矣。不知
二雖不存，然尚存有了得之心，便是眾生相。病在了字，此段尤細。

　　<h6>壬四徵釋壽相</h6>
<pb n="161"/>

　　<bf>善男子！云何壽命相？謂諸眾生心照清淨，覺所了者。一切業智，所不自見。猶如命根。
</bf>

　　【講】文只有二。先標定。即謂諸三句，意謂承上了證了悟，皆是自心體上，發起智照之智
，而我人二相所不能及。故得心照清淨。心字，即指業識而言，以四相未空故。因心照清淨，而
眾生相現。故對眾生相上，發起覺照。覺彼所了之我人二相，所有能了之智，俱屬我執而欲斷之
。次一切下，正明壽者相也。謂殊不知即此一念覺心，便是一切業智。業智，即業識也。是第八
識上微細分別之念。不言識而言智者，此屬修證，反妄歸真，轉有漏識成無漏智也。所不自見者
，謂此微細分別，原從本識上起，所以不能自見。雖不自見，常在其中潛續。猶如人之命根，常
在身中潛續壽命，而人不自覺知，由此所以名壽者相。

　　【記】此段細之極矣！覺得證是我相，悟是人相，了是眾生相。殊不知此一覺字，仍然是病
。此覺是第八識之業智，所謂微細分別，雖八識亦不能自見。譬如命根，誰能自見。必至等覺地
後，用金剛智，斷生相無明，方能破盡我相。所謂金剛道後異熟空，亦名如來藏如實空義。此雖
大菩薩境界，然凡夫不可不知。知此，用功時方可無病。總之，無論功夫如何深，境界如何好，
皆不可執取。執取即是我相，即存一不可執取之心，亦是我相。切記切記！

　　<h6>辛三總以結示</h6>
　　<h6>壬一結示同塵</h6>

　　<bf>善男子！若心照見一切覺者，皆為塵垢。覺所覺者，不離塵故。如湯銷冰。無別有冰，知
冰銷者。存我覺我，亦復如是。</bf>

　　【講】初一行法說，若心照見者，則是於自心上發起智照，照見前之一切覺者。一切覺，指
前三相。心照見，指後一相。皆為塵垢者，總屬迷智之妄境也。此先標定。下乃承釋。蓋以能覺
之後一相，與所覺之前三相，俱於自心中分自分他，立能立所，障於勝進，不得真修。故云覺所
覺者，不離塵故。塵以染污為義，謂染污於清淨心也。次一行喻明。如湯銷冰者，湯喻智照，以
火煎水而成湯，喻正念悟心而成智。冰喻我執，因寒凝水而成冰，喻妄念迷心而成執。用湯銷冰
喻以智斷執。謂冰既銷矣，無別有冰。喻執斷矣，無別有執。知冰銷者，顯湯亦不存，謂冰因湯
<pb n="162"/>
銷而成水，此湯隨冰銷亦成水矣。至此之時，則冰湯俱忘，唯一清水，更有誰能知冰為湯銷者。
此是異喻，反明前文。覺所覺者，皆為塵垢，染污淨心。果其執空智泯，能所雙忘，當下，唯一
清淨真心，又誰能知我執為智斷者？向下以法結合。存我覺我，亦復如是，先正合。謂能覺之我
，與所覺之我，二俱互存，則染污淨心，不得顯現。合彼前喻能銷之湯，與所銷之冰，二俱互在
，則障礙淨水，不得澄清。次反合。如其一念不生，能覺所覺，二俱互泯，則塵垢銷滅，唯一淨
心矣。合彼前喻湯水互融，障礙全銷，唯一清水矣。

　　【記】此章精義，在離相顯性。離相，即離我人眾生壽者四相也。四相有麤有細，眾生迷識
四相不空，則不能出世。聖人迷智四相不空，則不能證無上法王之果。必四相空而後法性顯。然
空麤相易，而空細相難。此全就功用上說。必須破無明後方空。若我相尚在，餘三相亦在，即為
塵勞垢污，圓覺妙性，不得清淨矣。照見一切覺句，謂用功人正在定中，自心發起智照工夫，有
境界當前也。照是能見，一切覺是所見。覺所覺者句，前一覺字，指能見之智，即後一相。此覺
是覺照之覺，與圓覺之覺字不同。所覺者，即前三相。謂此自心中之覺照，能覺我相是證，能覺
人相是悟，能覺眾相是了。是第四相為能覺，前三相為所覺也。然尚有覺在，則能所未泯，境智
不空。境是境，智是智。境為所，智為能。境為他，智為自。處處對立，總是迷智忘境，能染污
清淨心。故云覺所覺者，不離塵故。存我覺我句，我字，指能覺之我。覺我，指所覺。存，謂二
者俱存也。

　　<h6>壬二結示不斷</h6>
　　<h6>癸一不斷不成聖果</h6>

　　<bf>善男子！末世眾生，不了四相，雖經多劫，勤苦修道。但名有為，終不能成，一切聖果。
是故名為正法末世。</bf>

　　【講】正像已過，名為末法之世。此際眾生，尤在可愍。故偏言之，不了四相，麤細二種四
相，俱不詳知也。以不了知，何以知斷。若不知斷，則我法二執全在。所以雖經多劫勤苦修斷。
但名有為。有為者，自執由我作為，唯我能之，是造世間因也。世間之因，還酬世間之果，則不
出世間。在天上，生人間，酬因答果。為善者或作輪王小王，或為宰官長者。次之或為居士人民
，以至貧窮乞丐。如一念失覺，則墮三途。縱使修禪習定，上生欲界天宮，或入四禪四空。縱饒
修到非非想天。報盡還來，散入諸趣。古德有言：六欲諸天受五衰，三禪尚是有風災。假饒修到
<pb n="163"/>
非非想，不及西方歸去來。故知不空四相，欲成出世聖果，終不能也。然出世聖果有二，若唯不
了迷智四相，自不能成十地等妙等大乘聖果。設復不了迷識四相，雖小乘有學無學等二三四果，
亦不能也。結句，有以衰例盛之意。謂以是末世眾生，不了四相，不成聖果之故。則知汝等雖生
佛世，面奉慈尊，若不了四相修因，亦可名為正法中之末世眾生耳。可不慎哉。

　　【記】正法雖不遇佛，猶有諸大菩薩臨世。眾生聞道易。像法雖不遇諸大菩薩，猶有諸大祖
師及善知識。唯末世眾生最可憐，若非住相，便是有為。故金剛經中，世尊開示須菩提，處處以
不住相為言。蓋我相不空，雖無為亦是有為。有為是世間之因，必得世間之果。末世眾生，離聖
雖遠。然若聞圓覺，能了四相。則雖末世，亦無異於正法之世。

　　<h6>癸二展轉徵釋其過</h6>
　　<h6>子一一向錯認</h6>

　　<bf>何以故？認一切我為涅槃故。有證有悟名成就故。譬如有人，認賊為子，其家財寶，終不
成就。</bf>

　　【講】謂以何故不了四相，使久修不成聖果耶？此徵詞。下釋其錯。謂四相皆我，名一切我
。既不了知，反生保愛。認妄作真，一錯百錯。殊不知此正生死根本，妄認以為涅槃。古德有言
：學道之人不識真，只為從來認識神。無量劫來生死本，癡人喚作本來人。實可哀歟！如前我人
二相中云，有證有悟，名成就故，即其相也。不言有了有覺者，可例知故。譬如下，借喻發其錯
，所以聖果不成也。四相皆我，有損於道，義似乎賊；而乃妄認我相，可以成道。故以認賊為子
喻之。大疏云：賊若在外，猶可提防。養之為兒，如何檢慎。又知賊是賊，賊無能為。養之為兒
，寧無損敗。如六根取境，猶可制御。藏識妄我，難以辨明。因致如來藏中功德之寶，念念衰耗
。故以其家財寶終不成就喻之。所謂久修不成聖果者，以此。

　　【記】後三相皆由我相而生。一我一切我，故云認一切我。此皆由用功時發現。所以參禪功
夫，莫道現在末世，就是前輩，誤以識神為本來面目者，亦不少，是即認我相為涅槃也。我輩用
功，非處處證以大乘經典不可。因末世具正知見者少，矯正無人。我之定中現量境界，若有少分
相應，被自己知道，即落於分別。能分別是妄想，所分別亦是妄境。有證有悟，即是我人二相。
本未成就，而自以為成就。修證工夫，到得百尺竿頭，不能再進一步，多坐此病。
<pb n="164"/>

　　<h6>子二我不解脫</h6>

　　<bf>何以故？有我愛者，亦愛涅槃。伏我愛根為涅槃相。有憎我者，亦憎生死。不知愛者，真
生死故。別憎生死名不解脫。</bf>

　　【講】謂以何故為一身錯認也。此徵，下釋。我愛者，四惑之一。相宗指第七識，隨緣執我
，與四惑相應。一者我癡。謂愚於我相，迷無我故。二者我見。謂於非我法中，妄計我故。三者
我慢。謂恃所執我，心高舉故。四者我愛。謂於順我者，深耽著故。今云有我愛者，即是第七識
隨緣執我，常與四惑相應，自應不斷我愛，故云有我愛者。既有我愛，於順我者便愛，故應亦愛
涅槃。但勢必伏我愛根，為涅槃相。今現有我愛，所愛者豈真涅槃，謂之錯認，不亦宜乎？又順
我者，既已取愛於我。違我者，必應取憎於我。是又有取憎於我者，為我所憎焉。如是則有憎我
者，亦憎生死。然憎生死者，必愛涅槃。乃不知愛者，真生死故。是知為愛涅槃，別憎生死。則
所愛涅槃，名不解脫。以未離我愛，是真生死，正為繫縛之法。故曰名不解脫。

　　【記】四相中愛證愛悟愛了愛覺，皆是我愛。略有少分證取，則障於真修，不能前進。後遇
善知識矯正，乃悟證取之非，則又以悟為究竟，不能前進。於了於覺，亦復如是。皆是我相為害
。我相極微細，破之極難。用功既久，方得現前。我輩雖未用功，不可不知此理。

　　<h6>子三法不解脫</h6>

　　<bf>云何當知法不解脫？善男子！彼末世眾生，習菩提者，以已微證為自清淨。猶未能盡我相
根本。</bf>

　　【講】首句徵詞。與上二大不相同。上二俱是約已說者，未能便了，故但用何以故而徵之。
謂如上所說者，何故爾耶。此是約未說者，令其明了，故以云何當知等而徵之。佛意以前說經劫
修道，不能成就聖果。必是我相法相，俱未解脫。然我不解脫，如上已明。云何當知法不解脫，
故次呼召而釋成之。末世習菩提者，即求成聖果人也。以已微證者，我相中證，人相中悟，生相
中了，壽相中覺，皆有分證之相，稱之曰微。然證則自計蘊淨，悟則自計我淨，了則自計人淨，
覺則自計生淨，故云為自清淨。唯餘覺所了者，即是一切業智，正是我相根本，故曰猶未能盡。
<pb n="165"/>
然既以已微證，為自清淨，即是法相。雖是法相，仍未離我相根本，謂是我之法故。既我相根本
猶未能盡，法相豈能解脫。以此應徵，義可思知矣。

　　【記】前就我執麤四相，說不解脫。此復就法執細四相，說不解脫。夫我執未空，不能出世
。法執未空，不能證大乘聖果。修菩提之道，必先明無我之理。苟有微細之相未盡，便是我相根
本。有此我相，便是生死根本。上來證悟了覺，本是好事。但自以為能證能悟能了能覺，則所證
所悟所了所覺，便成法執。是猶未能盡我相根本也。

　　<h6>癸三驗知我根未盡</h6>

　　<bf>若復有人，讚歎彼法。即生歡喜。便欲濟度。若復誹謗，彼所得者，便生瞋恨。則知我相
，堅固執持。潛伏藏識，遊戲諸根，曾不間斷。</bf>

　　【講】此雖驗知我根未盡，實借此以證法未脫也。贊美彼法，即生歡喜，正是法執未脫。便
欲濟度者，方便開示，濟其怠惰，度令精勤，欲其修習彼法，望其同得也。若復誹謗彼所得者，
便生瞋恨，亦是法相未忘。便欲訶責，不待言而知故。則知我相堅固執持者，謂執所得之法，不
令遺忘也。藏識，即是第八阿賴耶識。相宗云：第七內緣第八見分為我，既是第八見分，自應潛
伏藏識。又潛伏者，對下遊戲而言。蓋以諸根不動，無法可執，故曰潛伏。及至諸根纔動，隨於
彼之六塵境上，任運執我，故曰遊戲。如世間賊人。無可盜，則潛而伏之。有可盜，則任運無畏
，如玩遊，如行戲也。曾不間斷者，恆審思量我相隨故。

　　【記】此正試驗善知識之人也。一順一逆，於此便可驗其我根之盡與未盡。蓋從無量劫來，
我相根本，伏於八識田中，一時如何易斷。時時寶愛，時時守護。寶愛是執，守護是持。潛伏於
藏識。遊戲於六根門頭，六根門頭之見聞覺知，是八識之見分。六塵是八識之相分。金剛經云：
『凡所有相，皆是虛妄』。唯圓教大士，當下打破。雖遇好境界當前，不可以言言，不可以識識
者。亦決不生取著心，方能破我相根本。諸君以後用功，切宜留意。即遇微妙境界，不可取著。
取著即是我相。淺則不能出三界，深則不能成菩提。要緊要緊！

　　<h6>己二斥迷無功勸修</h6>
　　<h6>庚一分類為斥</h6>
<pb n="166"/>
　　<h6>辛一斥有我無功</h6>

　　<bf>善男子！彼修道者，不除我相。是故不能入清淨覺。善男子！若知我空，無毀我者。有我
說法，我未斷故。眾生壽命，亦復如是。</bf>

　　【講】初承上正明。謂如上所說觀之，而彼末世之修道者，必要斷除我相。設若不除我相，
則證悟了覺，不離我人眾生壽者。以是之故，不能入清淨覺。讚喜謗瞋，即其證焉。其次下，據
理反顯。謂反顯能入淨覺。恐謂不除我相不能入覺，已知彼修道者，雖修無功矣。且畢竟如何能
入耶？故曰若知我空。謂證知空無我理，既能證知空無我理，自然聞毀不瞋，故曰無毀我者。既
已聞毀不瞋，聞讚又復何喜？設若聞讚生喜，許以濟度說法。則是有我說法，是人之我未斷故。
既我未斷，人等亦然。故爾超略人相，而云眾生壽者，亦復如是。以是而知，我相既空，則後之
三相，一齊俱空。如是則證悟了覺，乃隨分入清淨覺矣。

　　【記】前發明兩種四相，若麤若細，皆須斷除。不修道則不能斷除。不知病則亦不能修道。
四相是病，勸修是藥。然必指明病源，方可服藥。末世眾生，病根不除，服藥無功。故先須斥迷
。斥迷即折伏門，勸修即攝受門也。我是生死之根。不除我相，莫道生死不了，即世間法亦不能
成辦。知我空，便證我空真如。真如絕對待故。

　　<h6>辛二斥說病無功</h6>

　　<bf>善男子！末世眾生，說病為法。是故名為可憐憫者。雖勤精進，增益諸病，是故不能入清
淨覺。</bf>

　　【講】末世眾生，不了四相。為度眾生，而說自所得法。任爾說得天華亂墜，殊不知所說者
是病，非正法也。何者？以彼說自所證之相，境界難思。若有境界當情，便是我相。如其說己所
悟情形，以教人依之悟道。若有所悟情形可露，便是人相。說了說覺，即是眾生壽者二相。豈非
說病為法耶？如此則是以盲導盲，是故名為可憐愍者。以其說者聽者，兩無功故。然說者雖精勤
說法，為度眾生，作淨覺因。而聽者亦精勤研究，信解修習趣淨覺果。皆為增益諸病。蓋以我相
未斷，人等相因。以是之故，不能入覺者此也。

<pb n="167"/>
　　【記】末世眾生，智鈍見淺。不知證悟了覺，即是四相。故所說皆病。

　　<h6>辛三斥竊德無功</h6>

　　<bf>善男子！末世眾生，不了四相，以如來解；及所行處，為自修行。終不成就。</bf>

　　【講】首句，謂彼於我相根本未盡，不能了達四相皆空也。以如來解行處為自修行者，謂如
來於因地，久空四相。有所解者，名為淨解。有所行者，名為淨行。而眾生不了四相，乃依佛所
說之理而解，依佛所說之行而修，便執為自己修行。是為竊取如來之德，以為己德。殊不知四相
不了，俱墮有為。清淨解行，終不成就。亦何益哉！

　　【記】如來所證，是清淨涅槃。所悟，是清淨妙行。雖有所解，並無境界當前，是為淨解。
雖有所行，並無住行之相，是為淨行。末世眾生，不了四相。雖以如來解行自修，不能清淨。便
是竊取如來能解之智能行之德，於己終無所益也。

　　<h6>辛四斥增慢無功</h6>

　　<bf>或有眾生，未得謂得。未證謂證。見勝進者，心生嫉妒。由彼眾生未斷我愛，是故不能入
清淨覺。</bf>

　　【講】首句，即指增上慢人也。未得謂得者，約涅槃斷果說。謂此人乍斷迷識四相。纔離分
斷生死。相似涅槃，而實未得清淨涅槃。即便自謂已得。未證謂證者，約菩提智果言。謂此人乍
斷我執煩惱，纔證偏真覺性，相似菩提，而實未證圓滿菩提。即便自謂已證。設見有勝於己，更
希前進者，則心生嫉妒。謂嫉我不能，妒彼勝我。此皆依於我相。故曰由彼眾生未斷我愛，細相
我愛也。是故者，以是未斷我愛之故，四相競生，淨覺如何能入。故以不能結之。

　　【記】嫉妒，是惡心所，即煩惱也。全是眾生見解，故曰未得未證。

　　<h6>庚二警策正修</h6>

<pb n="168"/>
　　<bf>善男子！末世眾生，希望成道，無令求悟。唯益多聞，增長我見。但當精勤降伏煩惱，起
大勇猛！未得令得，未斷令斷，貪瞋愛慢，諂曲嫉妒，對境不生。彼我恩愛；一切寂滅。佛說是
人漸次成就。求善知識，不墮邪見，若於所求別生憎愛，則不能入清淨覺海。</bf>

　　【講】文有三節：初警示趣果迷因。末世希望成道，則是已發菩提心者。既發心希成道果，
應須先悟自心。依本經即是淨圓覺心也。依此心修習，即是成佛正因。今乃無令求悟，則是迷於
正因。漫說不修，縱使修習，終不成就。況且唯是要益多聞，仍復以文字之學，便謂自己發明，
故謂增長我見。是反成所知障，自障其道矣。但當下，策令應急斷惑。但當精勤者，不管悟與不
悟，但當精一其心，而無異緣。勤勞其身，而無怠志。準下文即唯以斷惑為急務也。降伏煩惱者
，謂先空迷識四相，略顯我空真如。得相似涅槃，救燃眉之急故。雖救燃眉，猶慮焚身。故又勸
以起大勇猛！勇、謂進修不退，猛、謂冒難不屈。未得清淨涅槃，務須令得。未斷迷智四相，務
須令斷。果其貪瞋愛慢等，對境不生，則是清淨涅槃，所謂未得者已得也。果其彼我恩愛等，一
切寂滅，則是迷智相盡，所謂未斷者已斷也。諂曲嫉妒，即小隨煩惱。各別起故，名小。但隨貪
等分位差別等流性故，名之為隨。而對境不生者，種習俱盡故。設不盡者，未必對境不生也。上
來理由頓悟，事必漸除。若是人者，先空迷識四相，證我空真如。次斷迷智四相，證法空真如。
所以佛即許以漸次成就矣。求善下，教以親友輸誠。謂毫釐之差，千里之謬。漸次成就，恐落歧
途。故須求善知識，開導指示，方能不墮邪見。又求知識，但取其知見真正，不論其種性高低。
設若於所求時，不取知見，別於種性高低處而憎愛，猶是我相未盡，故云不能入清淨覺海。覺而
云海者，以海出眾流，流流入海。喻彼大覺心，出生一切諸法，教化眾生，成就大圓覺心。如首
章云有大陀羅尼門，名為圓覺，流出一切等。今取喻如海，良有以也。

　　【記】末世眾生。不肯用功者，固不必說。即肯用功者，往往先欲求悟。此最不宜，故世尊
說無令求悟。此一語最關緊要！即如近來參禪之人，未曾真實用功，但看幾部語錄，打幾句機鋒
，究與自己何干？須知我相未忘，任汝閱盡三藏十二部，但就文字上討生活。縱有一知半解，皆
從他人學來，並非自己證得。有何益處？既欲希望成道，須依自己一念不生之心而修。降伏煩惱
者，煩惱，即見思惑也。既斷煩惱，已破麤相我執。然不過脫離分段生死，不可即以此為究竟。
故曰起大勇猛。欲知涅槃得否，無明斷否？自己亦可試驗。即如平常臨事之時，境界當前，對於
順境，能不起貪否？對於逆境，能不起瞋否？對於眷屬，能不起愛否？對於他人，能不起慢否？
貪瞋愛慢，為根本煩惱。諂曲嫉妒，是小隨煩惱。若根本雖除，而對於富貴者，能不諂曲否？對
於勝我者，能不嫉妒否？此等微細之相，難保不生。故亦須加注意。果其貪瞋癡等，對境不生，
<pb n="169"/>
便是涅槃已得。果其彼我恩愛等，一切寂滅，便是無明已斷也。

　　<h6>戊二偈頌</h6>
　　<h6>己一頌示迷執四相</h6>

　　<bf>爾時世尊，欲重宣此義，而說偈言：</bf>

　　<bf>淨業汝當知：一切諸眾生，皆由執我愛，無始妄流轉。未除四種相，不得成菩提。</bf>

　　【講】首句告以當知，我愛不可不除，四相不可不斷也。次二句，正顯我愛當除，無始妄流
轉者，謂從無始來，凡夫執我愛，而起惑造業，流轉於分段生死。皆如空華，同歸虛妄。後二句
，正顯四相當斷。四相皆由我起。長行云：伏我愛根，名涅槃相。今既四相未除，我相仍在。涅
槃斷果非真，菩提智果焉成，故不得也。

　　【記】麤相我愛尚在，不能了分段生死。細相我愛尚在，不能了變易生死。

　　<h6>己二頌斥迷無功勸修</h6>
　　<h6>庚一頌分類斥</h6>

　　<bf>愛憎生於心。諂曲存諸念。是故多迷悶。不能入覺城。</bf>

　　【講】準長行分類斥有四：一有我。二說病。三竊德。四增慢。今以愛憎二字，乃義頌有我
。謂順我者愛，違我者憎故。諂曲句，義攝後三。以說病為法，有諂媚聽者義故。竊德增慢，有
曲護己短義故。是皆有礙勝進，故多迷悶。既迷且悶，覺城安入？故總以不能斥之。覺而言城者
有二義。一謂途中多迷。進城則覺。喻已證圓覺，如金出礦，再不復重為礦故。二謂門通四路，
出則可行。喻既證圓覺，仍思度生，隨方皆可到故。

　　【記】愛憎諂曲，皆是我相。不除，則心不清淨。故多迷悶。

　　<h6>庚二頌警正修</h6>
<pb n="170"/>

　　<bf>若能歸悟剎，先去貪瞋癡。法愛不存心，漸次可成就。我身本不有，憎愛何由生？此人求
善友，終不墮邪見。所求別生心，究竟非成就。</bf>

　　【講】準長行有四，首則警示趣果迷因。今既若能歸悟剎。歸，即順也。悟剎，即所悟之境
，以圓覺妙心為悟境故。若能反彼無令求悟，歸順圓覺，而為悟剎。則成佛之正因具矣。何迷之
有？次則策令應急斷惑，先去貪瞋癡者，勸空迷識四相。四相總由我起，今云貪瞋癡，皆屬我相
。準長行尚有愛慢嫉妒諂曲等病，皆在三毒中所收故。此皆迷識而有，四相亦依此而建立。法愛
不存心者，勸斷迷智四相。然證悟了覺，皆為法愛。存心，則執成四相。不存心，則解入淨覺。
三則許以漸次成就。即今云漸次可成就是也。四則教以近友輸誠。我身本不有者，淨覺成就，了
達五蘊皆空，是已達空無我理也。既達空無我理。則違我者不以為違，憎何由生。順我者不以為
順，愛何由生。如是則求近善友，必能輸誠。蒙彼開示正見，終不墮邪。設若於彼所求。別依種
性高低等，而生憎愛之心。縱有所得，究竟非真成就。以彼既有憎愛，即是我相之根本猶未盡故
。

　　【記】迷識四相，皆以貪瞋癡為本。遇順則貪，遇逆則瞋，遇中庸則癡。三毒皆屬我相。然
皆因境而起。當其起時，正可用法對治。如起一念貪心。試思此貪為自生耶？為他生耶？自他共
生耶？自他不共生耶？若為自生，何須對境方起。若是他生，則又與我何干。若為自他共生，則
自他既各有性，何必共生？倘各無性，雖共亦不能生。若為自他不共生，則是無因而生。內既無
心，外又無境，又安能生？然則虛空生耶？虛空無性，何從而生？如此四處推尋，則貪心自空。
其餘可以類推。法愛既空，微細四相亦空。蓋我身是無明變現，無明性空，所以我身不有。身尚
不有，憎愛從何而生乎？此章將六凡眾生以至出世三聖之病，切實道破，說得乾乾淨淨。若能依
此用功，何患不能成就！所謂離相者，要不外乎斷除我相而已。

　　<h4>丙二示除病顯性</h4>
　　<h5>丁一謝前請後——普覺章</h5>

　　<bf>於是普覺菩薩，在大眾中，即從座起，頂禮佛足。右繞三匝，長跪叉手而白佛言：大悲世
尊！快說禪病，令諸大眾，得未曾有。心意蕩然，獲大安隱。世尊！末世眾生，去佛漸遠，賢聖
隱伏，邪法增熾。使諸眾生，求何等人，依何等法，行何等行，除去何病？云何發心，令彼群盲
<pb n="171"/>
，不墮邪見？作是語已，五體投地。如是三請，終而復始。</bf>

　　【講】文有四節，一、於是至佛言，眾中具儀。二、大悲至安隱，謝前成益。為憐末世眾生
，說病為法。今假現前大眾，預為開導。故稱大悲世尊。快說禪病者，快字，應作慶幸之意。是
菩薩代眾慶幸之語，猶云快哉！佛之所說，真為末世之禪病語也。蓋以證悟了覺之四相，皆由禪
定而得。執則成病，不自覺知。今蒙如來開示，深悟迷智四相，快何如之。一向未曾說者，今乃
說之，故云令諸大眾得未曾有。四相融於胸襟，故心意蕩然，謂空洞無礙也。淨覺入於言下，故
得大安隱，謂解脫自在也。三、世尊至邪見，慮後詳請。眾生去佛漸遠者，謂正法流行之際，雖
則去佛，猶未及遠。至於像法，則去佛可謂遠矣。況今更歷末法，則去佛漸遠，愈趨愈下，卒至
不可返矣。當斯時也，賢友逃形，聖師不作。或潛形於巖谷，或伏藏於海隅。正教既其衰微，邪
法自爾增盛。如火熾然，鮮有不被其焚者。然亦有乘大願力，來度迷津。故上章教以求善知識，
不墮邪見。但彼之順行逆化，道跡良多。設不得如來明示，難免誤認。故初問使諸眾生求何等人
。蓋求佛於順行逆化眾多人中，明明說出，當求何等樣人，為善知識也。然既求其人，必依其法
。但恐其所說之法，未必如其所得。故次問依何等法。謂求佛說出於彼所說法中，當依何當之法
而為教儀。又既依其法，必行其行。但慮其行有多門，習難並技。故三問行何等行。謂求佛說出
於彼所行多門行中，當行何等之行，而為專習。又既行其行，必有所得。但慮所得之中，道分真
似，藥病雙關。故四問去何等病。謂求佛說出於彼所得真似道中，當去何等似病，而存自他兩利
之真藥。又既得其道，還須自己發心。但發心有權、實、頓、漸、偏、圓、故後問云何發心。謂
求佛說出於權、實、頓、漸、偏、圓、中、當云何發因地之心。令彼群盲不墮邪見者，自明所問
意也。言末世眾生，無智自辨，動陷邪途，猶如盲兒。故今詳問。果蒙如來開示，自令不墮邪見
。四、作是至復始，至三顯慇可知。

　　【記】此為下根人除病顯性。所說四種病，皆是用功時所起之妄想。各人妙明本性，本自圓
明。為病所障，故不得現。除病即所以離障。普覺菩薩知此，故代眾請問。圓覺經中，所談修證
，定功為多。任修何法，祇要一門深入，皆可得三昧，三昧，即定也。然禪定功夫，執則成病。
前章教凡夫空迷識四相，固是除病。教聖人空迷智四相，亦是除病。蓋前章四相，是出於一念之
妄想。此章四病，亦是一念之妄想。雖一是離相，一是除病，文相不同。而破妄想以顯覺性，其
意則一也。金剛經云：云何應住？住真覺也。云何降伏其心？即降伏妄想也。現會大眾皆聖賢，
無此等病。普覺專為末世而請，故開口即云末世眾生。覺者，知覺也。普覺菩薩，自己分上覺照
，原無此病。然在當初用功時，諸病皆有。蓋修禪者無人不犯此等病也。何以故？以有所得心故
<pb n="172"/>
。除非圓覺大士，內不執心，外不執境，離能所，絕對待，方能免此。大凡在用功中，無非犯得
少為足之病。若遇善友良師指導，則諸病不生，即生亦易除。普覺菩薩為憐末世眾生，為師者說
病為法，為弟者將病作法，故發心請問。不但自覺，並欲覺諸未來，故稱普覺。佛滅度後初五百
年，用功者多一生可得解脫。故稱解脫堅固。第二五百年，禪定堅固，得解脫已不易。第三五百
年，惟尚多聞，好在文字上著力。莫道解脫，即禪定亦不多得。第四五百年，則多聞者亦寥寥。
僅知建塔造像，求福者多，修慧者少。此正法像法二千年中，去佛漸遠之患已如是。今則正值第
五五百年，為末法時代。眾生根器，愈趨愈下。邪欲熾盛，爭鬥繁興。智眼從來未開，於人於法
於行於病於發心，一切莫辨。而尤以求得師友為難。蓋末世為師者，徒以病為功夫。學者以邪為
正，以病當藥。一錯百錯，蒸沙作飯塵劫難成。此普覺所以代請。直欲覺盡未來際眾生，可謂懇
切之至。

　　<h5>丁二師資緣合</h5>

　　<bf>爾時世尊，告普覺菩薩言：善哉善哉！善男子！汝等乃能諮問如來，如是修行。能施末世
一切眾生，無畏道眼。令彼眾生，得成聖道。汝今諦聽，當為汝說。時普覺菩薩，奉教歡喜。及
諸大眾，默然而聽。</bf>

　　【講】現前大眾，因面授而開正知正見。末世眾生，因傳說而免邪教邪宗。善哉問也。理合
重言。若非乘大願力，發普覺心者，何能如斯致問。故稱之曰，乃能諮問。於五問中，獨言修行
者，以前之求人依法，後之去病發心，皆為成就修行事故。菩薩前來五問。無非求如來施正法眼
，令眾生開正知正見，遊正修行路。眾生得眼，則前途無畏，聖道可成。如此道眼，義似普覺菩
薩施之。故世尊讚以能施無畏道眼，令彼得成聖道也。誡許喜聽可知。

　　【記】得無畏道眼，是聖道因，故可成聖道果。

　　<h5>丁三應求開示</h5>
　　<h6>戊一長行</h6>
　　<h6>己一示求人</h6>
　　<h6>庚一正示求人</h6>

<pb n="173"/>
　　<bf>善男子！末世眾生，將發大心，求善知識，欲修行者。當求一切正知見人。心不住相，不
著聲聞緣覺境界。雖現塵勞，心恒清淨。示有諸過，讚歎梵行。不令眾生；入不律儀。求如是人
，即得成就阿耨多羅三藐三菩提。</bf>

　　【講】將發大心者，謂欲要發大乘心，尚未敢發。以苦無知識引導，恐墮邪見。其意必是求
善知識，欲要依之而修行者。汝前代問，令彼求何等人。吾今示汝，當求一切正知見人。然正知
見人，當以二法驗之。一者心不住相，不為人天福報所迷。二者不著聲聞緣覺，不為小乘因果所
滯。依如是人，自不被邪見所惑。雖現下，指出所求之人，以明利益。孔子曰：『三人行，必有
我師焉。擇其善者而從之，其不善者而改之』。每見近時學者，親友知識，偏責知識之短，不取
知識之長。纔捨此而至彼，復嫌彼而逝他。徒費草鞋，空勞身力。試看世尊開示金言，雖現塵勞
，心恆清淨。塵勞即是煩惱，如貪瞋癡慢等是也。此言知識為度塵勞眾生，必先顯現塵勞之相，
與之相親相近，乃以權巧方便等而攝化之。至觀知識之心，恆常清淨，而塵勞不與焉。又云示有
諸過，讚歎梵行。不令眾生入不律儀。過即不律儀等事。此言善知識為度有過眾生，必先示有諸
過。與之相依相附，乃為之讚歎梵行，而開導之。至觀其依附之久，再不令彼眾生入於不律儀中
。此皆示現同事，新學宜應知所辨焉。亦即所謂四依中依法不依人也。求如二句，乃世尊結答之
語。汝前問求何等人。我今示汝必求如是具大乘根，有德操之人，方堪引發大心，導以正修。即
可因此正緣，得成無上正等菩提。由是觀之，善知識為益良多，誠不可不求也。

　　【記】末世正衰邪盛。發大心最不易。且不宜驟發。若要發大心，先求善知識，請其開示。
不要一念高興便發。故世尊說出一將字，最妙。何以故？若無善知識開導，不知如何方謂大心也
。即遇善知識已，初不知果是正知見之善知識耶？抑否耶？故當以二法驗之。且末世善知識，有
有功夫而無辯才者，有口才利而所說皆是病者。知見正，口才好，雖有此類人，又不易值。此末
世之苦也。正知見已難得。其上再加一切二字，則尤難！蓋有通宗而不通教者，有教義明白，功
夫少用，宗眼未開者。有宗教俱明白，未能博覽經典，但通性宗不通相宗，或但知相宗不知性宗
者。又有議論甚好，不曾實行者。若語言句句是正。實行步步是正，此等人豈易得哉。世尊特因
普覺之問，不得不如此說耳。心不住相，不著聲聞緣覺，此二語乃用以驗善知識之法也。末世善
知識，有見地未深，為師太早，不免為天人福報所迷者。如僧家當參學時，非不清高。迨出而任
事，大則方丈，小則當家，祇知建叢林，造大剎，一味以福利勸人。是即住相之病。此等長老，
學者可不必親近。因其不能了生死也。聲聞是阿羅漢，聞四諦而悟道。緣覺是辟支佛，聞十二因
緣而悟道。二者皆能超出生死，豈非甚好。然無大悲心，墮無為坑。若親近之，莫道不能得果，
<pb n="174"/>
即得果矣，而末世苦惱眾生，誰去度耶？故須不著其境界。以上二種人，住相則墮人天，小乘則
墮無為。皆以不親近為是。雖現塵勞以下，乃世尊指示所求之人。善知識有順行逆化二種。順行
者，語言動作，端端正正，易於辨識，逆行者，往往現出種種塵勞。如從前句容赤山，有法忍老
人，為宗門善知識，常令參學者搬石運木。稍不如意，立加呵責，即是塵中勞相。然面雖熱惱，
心本清涼，特借此以試人之有無真誠與否耳。善學者肯耐煩為之作苦，及事畢，此老乃為之說法
。則一片清涼，引人入勝，此真善知識也。更有一種示現諸過者，若聆其說法，則盡力贊歎持戒
之梵行。可知其示諸有過，乃是逆化權現。學者，當善為分別。末世眾生，往往學善知識之順行
則難，學其過則甚易。須知親近善知識，有法戒二義。法其善而戒其不善，方可無病。所謂依法
不依人也。況示有諸過，必大乘菩薩，方敢如此。因其四相皆空，為度生故，示如幻之行。乃其
苦心引誘眾生，烏可以常情測度耶。本經至此，方出阿耨多羅三藐三菩提。應當略為解釋。此句
是梵語，須由下講起。三菩提，華言正覺。為現前一念之覺心，是真性菩提。此性眾生同具。惟
為妄念所蔽，而不能現。妄念為邪覺，對邪說正，故云正覺。正覺者，二乘之實智菩提也。然不
平等，但求自利而不利人，故不能加三藐二字。三藐，華言正等也。必如菩薩之上求下化，一切
平等，而後得稱三藐。然菩薩位次甚多，上復有上，縱可稱耨多羅，而不能加阿字。耨多羅、華
言上也。阿、華言無也。無上正等正覺，唯佛獨稱。可見此之成就，乃言末世眾生，須發大心成
佛果也。

　　<h6>庚二兼示承事</h6>

　　<bf>末世眾生，見如是人，應當供養。不惜身命，彼善知識，四威儀中，常現清淨。乃至示現
種種過患，心無憍慢。況復摶財妻子眷屬。若善男子，於彼善友，不起惡念，即能究竟成就正覺
。心華發明照十方剎。</bf>

　　【講】文有二節，初明承事，見如是人，已知得成菩提正緣。故應當供養。謂敬修四事，不
敢有違故。然又以諸供養中，法供養最。如是拚捨身命，修行其法，故云不惜身命。謂縱有喪身
失命因緣，亦不顧惜也。彼善知識，見其能如是故。則示之以順行。於行住坐臥四威儀中，常現
清淨，為其作準作則，令彼眾生依而習之。乃至轉為種種過患眾生，則示之以逆行。於四儀中，
示現種種過患，如殺盜淫妄等。乃急於為之讚嘆梵行，而作折伏。彼諸眾生，雖見此等，心亦無
有憍慢。謂已知其先以欲鉤牽，後令入佛道故。設不知者，必生憍慢。憍、謂矜己勝彼。慢、謂
輕彼不及我也。然知則必能倣行，順逆皆能修也。不知則唯堪順修，則劣於知識遠矣。況復句，
<pb n="175"/>
以重況輕之意。言種種過患，事賅殺盜淫妄，乃違犯律儀之最勝者。見之尚不生於憍慢，況復出
家知識，貪著摶食及與財物。在家知識，愛染妻子及與眷屬。縱有違犯律儀，尚無大過。見之不
唯不生憍慢，而一切惡念皆不起也。善男子，次明獲益。亦世尊結答之語。謂汝等當知，於彼善
友，所示過患，不起惡念。足見此人正念純熟，心地清淨，隨因感果即能究竟成就正覺，契真心
也。從此智慧心華，開發明曜，普照十方剎土。成佛度生、不外是矣。

　　【記】此文承上來，僅依附善知識，不算親近。更應承事。承事者，承奉其內外之事也。末
世善知識，原是凡夫。其肉體與承事者無異。故於衣食住藥四事，皆應供養。因此善知識之正緣
，獲聞正法。秉法修行，將來得證正果，亦受人天供養。今安得不供養善知識耶？修行人須福慧
雙修，求法於善知識，是修慧。供養善知識，是修福。我輩若得生正法時，則得見諸大菩薩。若
生像法時，則得見諸大祖師。今在末世，求遇善知識，實最難。苟遇其人，當以供養佛者而供養
之。故云應當。法者無漏之因。壽者有漏之果。若能得法，寧願捨壽。縱有喪失生命之事，亦所
勿惜也。末世眾生，正知見未開，遇順行易知，遇逆化則不易知。若心不堅固，一味簡擇，此為
分別妄念。善知識即不來化導之。須知善知識之作用不同。示順示逆，皆有所為。其種種化導過
患，乃縮德露疵，以試學人有無憍慢心，非真自己有過患也。示現二字，最宜留意。蓋彼見一法
器，而惜其習氣甚重。恐以順行導之，未易入道。特示現過患，引令親近，然後折伏之耳。親近
善知識者，本為求正法眼，得正法藏。學長不學短，依法不依人。依然供養恭敬，方為正道。若
能對逆化順行，不起憎愛。祇此一念，當體即是圓明。故云究竟成就正覺。

　　<h6>己二示法病</h6>
　　<h6>庚一示依法離病</h6>

　　<bf>善男子！彼善知識，所證妙法，應離四病。</bf>

　　【講】承上業已開示，於彼善友，不起惡念，即成正覺。今復指示，於彼善知識所證妙法，
應當離於四病也。妙法，即圓覺。以其包羅法界，涉入無礙，故稱妙法。若依此法，不墮邪見。
此正示依何等法也。四病如下別示。若能離病即是正行。依此修習，皆可入圓。此正示行何等行
也。據前問處，分條別問。而今世尊答處，總示。以事善知識中，善知識所證妙法，即是可依之
法，無別有法可依也不離病正行，即應行之行，更無別行應行也。故示勸以應離。淨名云；但除
其病，不除其法，亦此意也。
<pb n="176"/>

　　【記】此酬上文依何等法行何等行除去何病三句。

　　<h6>庚二示離病即正</h6>
　　<h6>辛一歷明四病</h6>
　　<h6>壬一作病</h6>

　　<bf>云何四病？一者作病。若復有人，作如是言：我於本心作種種行，欲求圓覺，彼圓覺性，
非作得故，說名為病。</bf>

　　【講】首句寄言總徵。次句標定。若復下釋成。若復有人，指一類修觀者言。顯不修者無此
計故。作如是言，蓋是從心起念，發如是妄計之言。我於本心作種種行，此是錯會前三摩缽提章
中之義，起種種幻行，欲求圓覺也。實不曾達彼先悟淨圓覺心，了知知覺及與根塵，皆因幻化，
所以即起諸幻，而開幻眾。觀彼幻眾，而起幻行，乃至幻相永滅，方滿菩薩清淨妙行。今乃虛妄
計度，謬倣彼行。欲求圓覺，豈可得哉。當知圓覺清淨，本無修習，豈容作得。故曰彼圓覺性，
非作得故。說名為病，固其宜矣。

　　【記】照文相看來。四病非修時所生。皆是初修時，先存此妄計。故云作如是言。既有妄計
，則修時必生此病。此妄計乃自己對自己說，非對他人言也。本心作種種行。或因閱大乘經而起
，或聞人說而起，不外眼耳兩根。

　　<h6>壬二任病</h6>

　　<bf>二者任病。若復有人，作如是言：我等今者，不斷生死。不求涅槃。涅槃生死，無起滅念
。任彼一切，隨諸法性。欲求圓覺，彼圓覺性，非任有故。說名為病。</bf>

　　【講】我等今者，是妄宰已先定於中矣。如此而曰不斷生死，則生死常輪。而曰不求涅槃。
則涅槃永背。而又云二俱無起滅念者，謂涅槃由他永背，而無求起之心。生死由他常輪，而無斷
滅之念。一味任彼一切，隨諸法性。生死者任他生死。涅槃者由他涅槃。此錯會第三章之文，覺
成就故，當知菩薩，不與法縛，不求法脫，不厭生死，不愛涅槃等義。而自作此無可無不可之妄
<pb n="177"/>
計。而乃以之求圓覺，豈可得哉？當知彼圓覺性，雖本無修習，不妨以幻修幻，豈是任用隨他之
所能有。故曰彼圓覺性，非任有故。說名為病。

　　【記】末世眾生。並未實悟，而妄發大心。乃有此不斷不求之言，至謂涅槃生死無起滅念。
果能如是，是已成佛矣。何以故？離念境界，即虛空性故。乃今曰無起滅念，實為一種妄念。直
是無求涅槃之念，無出生死之念耳。如何能隨順諸法性耶？必也不隨諸法相，念念照常寂，方得
謂隨順法性。豈易及哉！

　　<h6>壬三止病</h6>

　　<bf>三者止病。若復有人，作如是言：我今自心，永息諸念。得一切性，寂然平等。欲求圓覺
，彼圓覺性，非止合故。說名為病。</bf>

　　【講】夫一切妄念，無不由心而起。今欲永息諸念，豈從外招。故曰我今自心永息諸念。其
意以由諸念故，見一切法起動差別。設若永息諸念，則得一切性寂然平等。若果肯永息不起，則
心體寂然，真智圓明，未嘗不是圓頓妙觀。但恐未必永息，而惟有妄計虛想而已。如此必是錯會
第六章末文云，居一切時，不起妄念等義。而自表此永息諸念之妄計。殊不知息愈勤而念愈多，
纔起一息念心，則是妄念上又添一個妄念。一念既爾，念念皆然。欲求永息，豈可得乎？而乃以
之欲求圓覺，實不能爾。當知圓覺清淨，本自離諸妄念，何庸更止念以求合乎。故曰彼圓覺性，
非止合故。說名為病。

　　【記】果能永息諸念，原是極好。但作如是言，並未實行。即實行矣，而起此息念之心，即
是妄念。以妄心求合圓覺，愈合則愈妄。須知圓覺者，一覺一切覺，息念是覺，動念亦未嘗不是
覺也。

　　<h6>壬四滅病</h6>

　　<bf>四者滅病。若復有人作如是言：我今永斷一切煩惱。身心畢竟空無所有。何況根塵虛妄境
界。一切永寂。欲求圓覺。彼圓覺性，非寂相故。說名為病。</bf>

<pb n="178"/>
　　【講】作如是言：謂從自心中起諸妄計，作此永斷煩惱之言。其意以身心受報，皆由煩惱所
使。今欲斷之，使不再生。故曰永斷一切煩惱。既煩惱永斷，則不起惑。無惑則無業。無業，寧
有身心受報？故曰身心畢竟空無所有。然身心為根塵總相。根塵為身心別相。今身心既空無所有
，何況六根六塵及與法塵之虛妄境界，又安所存？故云一切永寂。若如果斷煩惱，忘身心，實行
做去，未嘗不是。今則但有妄計，無濟於事。如此則是錯會禪那章中之文，斷諸煩惱，隨順寂滅
等義。實不達彼以淨覺心修習，則自無諸妄計。今則妄計一切永寂，欲求圓覺。既曰永寂，又曰
欲求，豈非自語相違乎？故曰彼圓覺性，非寂相故。說名為病。

　　【記】圓覺體雖不變，而作用繁興。覺體圓融，豈能永寂？永寂則墮於空坑，如菩薩之墮法
愛。十方諸佛放大光明，尚不能度他出來。即實行之，尚屬不是，何況僅作此妄計耶？此四病澈
底看來。實非因修而得。乃未修時之妄計。普覺請世尊開示，乃使末世修圓覺人，得預先警醒耳
。

　　<h6>辛二總示邪正</h6>

　　<bf>離四病者，則知清淨。作是觀者，名為正觀。若他觀者，名為邪觀。</bf>

　　【講】首二句，結示清淨。謂果而能離四病者，則知彼是清淨修行。後四句，評分邪正。謂
上來所談四病之相，先須一一了知。如我所說。無上四病，而修習觀行，乃是成佛之正觀。否則
不免錯入歧途，背涅槃城，為魔外行，名為邪觀。有志修行者，不可忽之！

　　【記】看講義自明。

　　<h6>己三示行病</h6>
　　<h6>庚一示修行入圓</h6>

　　<bf>善男子！末世眾生，欲修行者。應當盡命供養善友，事善知識。彼善知識，欲來親近，應
斷憍慢。若復遠離，應斷瞋恨。現順逆境，猶如虛空。了知身心；畢竟平等。與諸眾生，同體無
異。如是修行，方入圓覺。</bf>

<pb n="179"/>
　　【講】末世，則去佛遙遠。修行，則多招障難。不假善友提攜，難免不入邪徑。應當盡命等
，正誡勉之語。盡命供養者，盡其形命，供給所須，勿朝勤而夕惰，及日親而月違也。尋常稱善
友為知識，呼知識為善友。隨說者便，不甚分疏。今經文既兩用，釋當類別。蓋既稱為友，應指
同學等侶。但取其賦性善良，與之共住，有彼此互相勸勉之益。故以善友稱之。必令盡命供養者
，恐彼四事不足，不能安心辦道，相與切磋規箴，成其益焉。善知識者，應指親近師承。乍親則
解粘去縛，久近必拔楔抽釘，故稱為善。教以執弟子禮，善侍巾瓶，故名為事。欲來親近者，或
因其執禮善侍，或見其時至機熟，不待請而來教故。應斷憍慢者，憍謂自高，慢謂輕彼，愚昧無
知者，間或有之。如云知識尚來近我，我又何必往求。只此二語，則是憍且慢矣。若復遠離者，
或折茲憍慢，或應他機感。去就兩有所益故。應斷瞋恨者，瞋謂立時生忿，恨謂結怨在心，愚而
無知者，亦或有之。任去不復追隨，自此永不求彼，只此二語，則是瞋且恨矣。然此憍慢瞋恨，
皆為障道因緣，故各以應斷囑之。現逆順境者，順謂戒定慧等，逆如貪瞋癡等。皆謂曲順機宜，
權巧示現。逆故非逆，順亦非順。故曰猶如虛空。既順逆皆如虛空，自能了知善知識之身心，畢
竟平等。並不因善人而現順，亦不因惡人而現逆。蓋與諸眾生同一圓覺性體，無有異視，又何容
生憎生愛於其間哉。如是修行方入圓覺者，謂如我所說，如是供養善友，事善知識。依之修行，
離於障道因緣，故云方入圓覺。

　　【記】病多從修行而生。修行無病者甚少。蓋以八識田中，無量劫來，種種習氣種子，因修
行而始發現也。上文已指示所求之人，所依之法。既已得人知法，自應著手修行。然末世眾生，
多虛少實。故世尊叮嚀告誡！應以真實心，承事善知識。盡命，即實心之謂也。今去佛世已二千
九百餘年。修行人往往內魔與外魔齊起，內障與外障並發。必須良師善友，時時提撕驚告，方不
至誤入歧趨。善知識有三：一外護善知識。二同行善知識。三教授善知識。三緣不可缺一。既求
得善知識。則彼既能成就汝之道業，汝亦當供給彼之需要。事是承事，比供養更進一步。善知識
或現順境，如戒定慧。或現逆境，如貪瞋癡。貪瞋癡是根本上病，戒定慧是根本上藥。在善知識
示現順逆，皆有作用。逆順無性，當體即空。故曰猶如虛空。所現逆順，雖有不同。然其身心，
皆為度生起見，原無二樣。故曰平等。文中現逆順境二句，乃就善知識說。身心畢竟平等，亦就
善知識說。了知二字，就學人說。此二字貫上下文，謂了知其境如虛空身心平等也。憍慢瞋恨發
現時，於善知識毫無所損，於學者大有所害。

　　<h6>庚二示解脫除病</h6>

<pb n="180"/>
　　<bf>善男子！末世眾生，不得成道。由有無始自他憎愛，一切種子。故未解脫。若復有人，觀
彼怨家，如己父母。心無有二，即除諸病。於諸法中，自他憎愛，亦復如是。</bf>

　　【講】上文以供養善友，事善知識，依之修行，方入圓覺者，謂其無怨親憎愛等諸障緣故。
以是而知，末世眾生所以不能成道者，非無所因，故云由有無始等也。無始者，直指最初一念不
覺。至今遠之又遠，不得其始，故稱之也。由最初不覺之一念，以為無明之根。依根無明，迷心
成識，而計我之心生焉。由計我故，妄分自他。設有違自而順他者，便生憎心。有違他而順自者
，便生愛心。於人既爾，於法亦然。由此而於人中法中，起憎起愛。熏成一切憎愛種子，納於八
識田中。漫說不知修行，縱使能修能行，亦不過除其現行；而識田之種子，仍未解脫，道云何成
？以遇緣即興，能為障道緣故。是知欲成道果，必將識田中之種子，盡解脫也。得盡解脫，其相
云何？故云若復有人，為借人以示相故。怨家者，懷勝怨於心，遇則有損，乃人中之最可憎者。
父母者，係至親於身，依則有益，乃人中之最可愛者。今云觀彼怨家，如己父母。則非唯不起憎
，而又轉至憎以成至愛，則憎種盡矣。憎種既盡，則愛種不言可知。種子既盡，則現習不言亦可
知矣。種現習既得俱盡，則歷一切逆順境緣，自然不生取捨二念。故曰心無有二，則諸病悉除。
於一切法中，自他憎愛，俱不現前，故曰亦復如是。

　　【記】末世眾生，往往修行數十年，而不能成道者。皆由八識田中，留有無始以來愛憎種子
。種子未空，念念受熏，發為現習。現習，謂現行習氣也。此種子即是我執。我尚不空，何況於
法？此科發明自他平等之相，即圓覺經中之大用。

　　<h6>己四示發心</h6>

　　<bf>善男子！末世眾生，欲求圓覺。應當發心，作如是言：盡於虛空，一切眾生，我皆令入，
究竟圓覺！於圓覺中，無取覺者。除彼我人，一切諸相。如是發心，不墮邪見。</bf>

　　【講】如來面告菩薩，末世眾生，欲求圓覺，應當發四種心。何等為四？一者廣大心。今云
盡虛空界一切眾生，則十類俱賅，平等普度，不擇怨親難易，即廣大心也。二者第一心。又云我
皆令入究竟圓覺，言究竟則跨越始末，是到家法，即第一心也。三者常心。又云於圓覺中無取覺
者，即不見有生可令之相，如是乃能常令，即常心也。四者不顛倒心。今直云除彼我人一切諸相
，即不顛倒心也。末云如是發心不墮邪見，顯示我人等相，皆邪見故。此段經文，可與金剛經中
<pb n="181"/>
開示降伏其心同參。

　　【記】此段文與金剛經中云何降伏其心一節，全然相同。金剛經舉十二類生，皆令入無餘涅
槃而滅度之，又云實無眾生得滅度者，即是此意。廣大者，無量無邊之義。上中兩根人，知豎窮
橫遍，盡虛空界，無非我之心性。一切眾生，無非自性中之眾生。此之謂廣大心。末世凡夫，雖
力量不足，然亦不可不發是心。大乘經中，皆說此義。從初發心，中間須歷觀行相似，而直到究
竟覺謂之到家法。不見有生可度者，即是終日度生，不見度生之相。蓋既知所度者，為自性之眾
生，則度眾生即度自性，並無自他之別。我人之相既除，而眾生壽者，更不待言矣。修行人能順
此而行，方為正知正見。

　　<h6>戊二偈頌</h6>
　　<h6>己一單頌正示求人</h6>

　　<bf>爾時世尊，欲重宣此義，而說偈言：</bf>

　　<bf>普覺汝當知，末世諸眾生，欲求善知識，應當求正見，心遠二乘者。</bf>

　　【記】此應上求人一語。正見，即心不住相。住相者，凡夫也。遠二乘句，即不著聲聞緣覺
境界。

　　<h6>己二合頌依法離病</h6>

　　<bf>法中除四病，謂作止任滅。</bf>

　　【記】此應上文依法一語。四病皆在執字，不執則無病。

　　<h6>己三合頌修行解脫</h6>

　　<bf>親近無憍慢，遠離無瞋恨。見種種境界，心當生希有。還如佛出世，不犯非律儀，戒根永
清淨。</bf>
<pb n="182"/>

　　【講】首二句，略頌修行入圓義。若能於知識邊無憍慢瞋恨之心，即是修行可以入圓也。親
近者，知識俯就機宜，學者易生憍慢，是障道緣。故以無字誡之。遠離者，知識別應他緣，學者
易生瞋恨，亦障道緣。故又以無字勉之。後五句，頌長行解脫憎愛，即除諸病。文不甚同，乃義
頌也。見種種境界，即見知識，或現逆，或現順，種種境界不同。心當生希有者，謂見順不生過
愛，見逆不生過憎，總以難遭難遇之幸，而希想之。縱有惡行，還作如佛出世想。既能如是用心
以近知識，則知識現逆行時，亦不生犯非律儀之見。現順行時，定知其戒根永清淨矣。如此親近
知識，非自他憎愛種現俱盡者，不能為也。

　　【記】此應上文修行解脫而言。現順境，固當生希有想。現逆境，非大菩薩不能，更須生希
有想。心生希有，如佛出世，則善知識亦將轉逆化為順行矣。

　　<h6>己四頌示發心</h6>

　　<bf>度一切眾生，究竟入圓覺。無彼我人相，當依正智慧。便得超邪見，證覺般涅槃。</bf>

　　【講】首句，即平等普度，廣大心也。次句，究竟是到家法，即第一心也。三四兩句，無我
人相，依正智慧，即不顛倒心，由於常心也。發此四心，常用正智正慧。依之修行，自能離於自
他憎愛。便得超出邪見，以成正因而證妙果。故云證覺般涅槃。

　　【記】既發廣大第一不顛倒三心。是度生而無生相，即常心也。從此直證妙覺果海，便入無
餘涅槃。故云證覺般涅槃也。

　　<h3>乙五為下根人示期修</h3>
　　<h4>丙一謝前請後——圓覺章</h4>

　　<bf>於是圓覺菩薩，在大眾中，即從座起。頂禮佛足，右繞三匝，長跪叉手，而白佛言：大悲
世尊！為我等輩，廣說淨覺種種方便。令末世眾生，有大增益。世尊！我等今者，已得開悟。若
佛滅後，末世眾生，未得悟者，云何安居，修此圓覺清淨境界？此圓覺中三種淨觀，以何為首？
唯願大悲，為諸大眾；及末世眾生，施大饒益。作是語已，五體投地。如是三請，終而復始。
<pb n="183"/>
</bf>

　　【講】初至而白佛言，是眾中具儀可知。大悲至增益，是謝前受益。廣說淨覺種種方便者，
通指前來顯性示修之文。如來重重開示，皆令三根先悟後修，不但現會受益，亦令末世眾生，依
之修習，而獲大善利也。世尊至饒益三行文，是請後方便。菩薩自陳我等親從佛前，耳提面命，
乃已得開悟。所云開悟者，聞佛開示，悟得上根人頓悟頓修，中根人漸悟漸修，或次第修，或圓
融修，乃至輪觀隨修等，無不了知。唯我等下根人，荷蒙大慈垂誨，道亦悟矣。修尚未甚了了。
若至佛滅度後，正像猶可。唯以末世眾生，未得親聆金言。不知云何是淨圓覺心，又未知如何依
悟起修。故曰未得悟者，即不悟性修二門也。彼等既未得悟，必仗如來預為開示，展轉傳為未來
眾生，使之依教修行。故今代為啟請大慈，俯垂方便。即今現前未了之眾，設逢夏首安居之期，
大小如何攸分。故以云何為問。謂或大乘安居修習，或小乘剋期取證，必有一定芳規，乃敢遵依
修持。若不然者，恐誤修徒勞無益耳。圓覺清淨境界者，明知本來，煩惱不能雜，生死不能繫，
彌滿清淨，中不容他，此圓覺之境界也。此中三種淨觀者，謂前來已說之修習法門，一一皆約已
悟者說。如云清淨圓覺，以淨覺心，取靜為行等是也。今約末世未悟，但不知於此三觀修習之時
，各各皆有下手方便。還希大悲，近為現前大眾，遠為末世眾生，令其隨順取法，奉教修行。故
云施大饒益。後四句顯慇。

　　【記】此為下根人示修行方法，與上中二根，迥然不同。蓋雖同一法門，下手亦同。而上根
人則念茲在茲，朝斯夕斯，初則以悟為期，既悟復以證為期，故可不必定須剋期。中根人可上可
下，其根利者，可隨上根人修法。根鈍者，則隨下根人修法。故上根者可頓修頓得。中根則有圓
修（隨上根人修）隨修（隨下根人修）兩種。唯下根人定非剋期修行不可。近日僧人閉關，往往
以三年為期，就中所得好處，固不勝言。然亦視其人之根基功行，各各不等。至於短期，有三七
日者。今圓覺經定為三期。上期百二十日。中期百日。下期八十日。良以欲修圓覺，至少須有此
期限，方望有效。若更長則恐力量不及，人不敢行。更短則圓覺法門，又難成就也。上來淨諸業
障及普覺二章，一言離相顯性。一言除病顯性。皆兼有修證功夫。本章則純談修證，蓋對於上根
人，可但言悟法而不言修法。因其不悟則已，既悟淨圓覺性，則修行可不待言。至下根人未悟圓
覺，非言修行不可。本章當機大士，號稱圓覺者。因此經名為圓覺。所談者圓覺之義，所顯者圓
覺之理。悟者悟此圓覺。修者修此圓覺。證者證此圓覺。即如來所究竟圓滿者，亦此圓覺。捨圓
覺外更有何事？然所談雖是圓覺，而進修法門，直至此章方現。蓋此當機大士，最初聞圓覺之解
，悟圓覺之理，修圓覺之行。既能自利，復欲利人。深知末世眾生，必須剋期修行。故為下根請
<pb n="184"/>
佛開示。真可謂過來人也。我輩欲修圓覺者，亟當以此為師。或圓修，或次第修，即一期不證，
再行剋期，亦無不可。淨覺，即淨圓覺心也。既悟此淨圓覺心，尚須修證，譬如天王賜我華屋，
若不得其門而入，安能受用？當日會中大眾，猶尚如此，何況末世眾生。故已悟須修，未悟亦須
修。唯已悟者為真修，未悟者為緣修耳。例如大乘能剋期收效。小乘雖不能剋期收效，亦可下大
乘種子。故無論悟與未悟，修皆不可少也。圓覺清淨境界。本盡人同具之家寶。但就現前一念觀
照，一切妄念，全然放下。則此境界，自然獨露。所謂青山常不動，白雲自去來。故曰煩惱不能
雜也。生本無生，死本非死。生死與圓覺，毫無關涉。故曰生死不能繫也。蓋現前一念之心性。
無法不具，法法全彰，即之則萬法全是。離之則萬法全非。既屬人所同具，亦即盡人可修。三種
清淨妙觀，各各有下手方便。故請世尊說之。又以前所言，皆為已悟圓覺者說。並非為未悟者說
。末世眾生未悟者，應以何為首。亦望世尊開示。為現前大眾說法，欲其展轉傳於未來，仍是為
末世眾生也。末世眾生，甚可憐憫。何以故？一無正知正見，二無良師益友故。

　　<h4>丙二師資緣合</h4>

　　<bf>爾時世尊，告圓覺菩薩言：善哉善哉！善男子！汝等乃能問於如來，如是方便。以大饒益
，施諸眾生。汝今諦聽，當為汝說。時圓覺菩薩，奉教歡喜。及諸大眾，默然而聽。</bf>

　　【講】如是方便，略明有二：一通相方便，指修習圓覺之通方便。二別相方便，指三種淨觀
之別方便。下文佛答處自知。得別方便，則三觀可成。得通方便，則圓覺可證。是為菩薩以大饒
益，施諸眾生。

　　【記】通相是總答。別相是別答。二者相成而不相反。蓋通即通其別，別即別其通也。三觀
成而圓覺自證，圓覺證而三觀自成。以大饒益施諸眾生者，因圓覺菩薩之請，如來方為說法，故
世尊歸功於圓覺菩薩。謂此饒益，非如來施之，乃圓覺菩薩施之也。

　　<h4>丙三應求開示</h4>
　　<h5>丁一長行</h5>
　　<h6>戊一示通相方便</h6>
　　<h6>己一隨分思察</h6>

<pb n="185"/>
　　<bf>善男子！一切眾生。若佛住世，若佛滅後，若法末時，有諸眾生，具大乘性。信佛祕密，
大圓覺心。欲修行者。若在伽藍安處徒眾，有緣事故，隨分思察。如我已說。</bf>

　　【講】一切眾生者，不論在佛世時，在滅後時，但有具大乘性者，皆總賅之。若佛住世，指
佛世時也。若佛滅後，通指正法像法，及末世時也。若法末時，別指末世之後後也。謂法運有三
：一正法時，去佛不遠。法未鄰邪。教理行果，四皆有之。二像法時。去佛漸遠，像教僅存。教
理行三雖有，證果者幾希矣。三末法時。去佛遙遠，空賸似量。教理雖在，行果兩忘。今乃當此
末法之後世時，有教而無人翻閱，有理而無人參悟。尤在可憐憫者。有諸眾生者，有字，謂佛世
時多有。以親從佛聞，耳提面命，發菩提心者多故，正法時亦多有，以法未鄰邪，發心者亦多故
。像法時雖有不多。以僅存像教，發菩提心者少故。至末法時，間或有之。有則名為具大乘性。
既具大乘種性，必能信佛證圓覺果。良以大圓覺心，唯佛獨證，故稱祕密，以餘眾不能究竟知故
。雖餘眾不知，唯有具大乘種性者，亦能信佛必證，並信自己若成佛時亦必證。因而發心修習，
故稱欲修行者。梵語僧伽藍，此云和合眾園。謂方來僧眾，和合可住清淨園林。德臘俱尊者，可
以主之。故云在也。四緣務令無闕，徒眾方能安處。如是則未免攀緣，故曰有緣事故。不能一向
修習，故云隨分思察。謂隨其所應修之分限，思惟體察也。如我已說者，指普眼章妄盡還淨隨順
還圓等，逐一說過了也。

　　【記】此為不能剋期修習者，說隨分思察方便。諸居士正宜依此用功。即如出家人，或充住
持，或領徒眾，各有緣事，亦只好用此方法。何況在家人，或家道不甚充裕，或眷屬諸多負累，
又或公務羈身，自以隨分思察為宜。隨時得暇，隨時思察。無論時間之長短多少，皆可用功也。
一切者，自菩薩二乘以至六道凡夫皆是。正法一千年，像法一千年，末法一萬年。中間又以五百
年為一期。第五之五百年，為末法之初。今已在第六之五百年，又過其大半。然當此時，尚可修
圓覺也。教者，如來所說之法。理者，古今不變之理。行者，依教所修之行。果者，由修所得之
果。宗門人往往排斥教乘。果能大澈大悟，自可不用文字。否則盲修瞎鍊，不以教乘印證，豈不
墮於邪見，真所謂可憐憫者！然時至今日，乃有號稱禪和，而併禪亦不參者，真末法之時也。具
大乘性，不必其能悟淨圓覺心，即對大乘經教，能發心信仰者是也。有（此有字指原文有諸眾生
）從何見？因信而知其有。此大圓覺心，眾生本具，迷而不知。唯佛獨證。因其迷而不悟，故曰
祕密。其實圓覺並非祕密，因迷而成為祕密耳。知此圓覺，人人皆具，而能覺照不迷，即為覺。
然一念覺，一念不覺，則其覺不圓。須是一覺一切覺，方得為圓。大者，大而無外，遍滿十方，
更無餘覺。故學者信得佛是究竟證，我雖未證，而莫不具足。若能修則必證。因此而發心修行，
<pb n="186"/>
即是具大乘性也。伽藍，即大剎叢林。飲食衣服臥具湯藥，是為四緣。上文第三普眼章中所言，
皆是隨分思察功夫。圓覺經講到此處，正是我輩末世眾生最緊要法門，切須注意！

　　<h6>己二剋期修習</h6>

　　<bf>若復無有他事因緣，即建道場。當立期限。若立長期，百二十日。中期百日。下期八十日
。安置淨居。若佛現在，當正思惟。若佛滅後，施設形像。心存目想，生正憶念。還同如來常住
之日。懸諸旛華，經三七日，稽首十方諸佛名字，求哀懺悔。遇善境界，得心輕安。過三七日，
一向攝念。</bf>

　　【講】文有三節：初道場期修。既不主持伽藍，亦不匡領徒眾，故云無有他緣。以上科主持
伽藍，匡領徒眾，皆為利他分中事故。利他事繁，不能一向修習，故令隨分思察。今既無他緣，
唯以自利為重，故令即建道場。修道之場而云建者，或方圓丈六，或大小周圍，標定分際，內外
結壇，務令與外人外事不相涉故。當立期限者，剋期奮勇，道易成故。長期百二十日者，約上根
力勝。限期內誓修必證，諒其期須得四個月也。中期百日者，約中根力少勝者。恐過長則力不勝
，反生疲倦。無如合中，促其期於兩旬日也。下期八十日者，約下根力更不勝。恐一期不就，還
容再修。於彼中期，復促兩旬。此如來量根量力，以定其限也。然如來既定三期，非無所為。蓋
以人根不齊，務令下根者種，中根者熟，上根者脫。設不然者，則上根自能遠圖，中根或可勉就
，至於下根，則鮮有不望巖者矣。安置淨居者，於道場內，安置修淨之居。如結戒壇，大界為不
失衣界，內又結小界，為作法辦事處也。若佛至懺悔二行半文。禮佛求懺。言若佛現在者，如來
住世時也。如來住世，道場不能往禮，唯當正念思惟。謂思惟佛之法身，遍一切處。隨所禮處，
即是佛故。若佛滅後，如來去世時也。如來去世，禮佛應須設像。佛像不過木雕泥塑，唯在心存
是佛，目睹想佛。生正憶念者，謂念法身常住，本無有滅。即此木雕泥塑，還同如來常住之日。
旛懸於前，中為幔而結搆之。華懸於空，類天散而飄鼓之。如今之設壇禮懺，務期盡美盡善，極
力竭誠。即真供養，謹運一心。經三七日，稽首十方佛名，求哀懺悔。懺謂懺除前愆。悔謂悔不
更造。身心既淨，道果堪成。如滌淨器，以備盛貯甘露法味。遇善四句，獲效徑修。善境者，或
禮應光華，或夢驗嘉祥，不作聖心，名善境界。自然獲得身心輕安，謂既不昏沉，亦無掉舉也。
然雖如是，亦不過三七日，以感應道交，理方定故。一向者，驀直而去，絕擬議，永不退故。攝
念者，收攝妄念，成正觀，契圓覺故。

<pb n="187"/>
　　【記】剋期者，剋定期限。使期中修習功夫，必定取證也。剋期修習，亦謂之真修。而真修
以前，又必有前方便。諸方等經中皆說有日期，大概以三七日為最通行。本經云經三七日及過三
七日，皆指前方便言。此三七日，在剋定長期之外。現今道場，如天台國清寺打七，以二七為期
。高旻寺以四七為期。金山寺亦然。過長過短，皆不宜，適中最好。何以須剋期修習，因末世眾
生勇猛尚易，精進則難。勇猛譬如以一人敵萬人，衝出重圍，屬於一時。精進則須專一不雜，心
愈細而愈精，屬於久常。經中所定三種長期，乃普為上中下三根而設。至上科所言隨分思察，乃
不能定期者。何以故？利他事多故。此科則為先自利而後利他者言也。首楞嚴第七卷中，有建立
道場法，與此所言略同。楞嚴言徒眾多則十人。如無清淨同志，寧缺無濫。蓋此係清淨功夫，非
求外耀也。長期百二十日，似頗不易。然昔高峰禪師，閉關三年，室中空無所有。立而修行，不
坐不臥。又如道宣律師，修般舟三昧，晝夜經行，不眠不坐。所以宗風遠振，以彼較此，百二十
日，何足為多！如來說法，未種者令種，已種者令熟，已熟者令脫。今定三期，亦有此三義在其
中。大界在外界之內，內界之外，為修道人更衣之所。無論袈裟等一切物件，置於此處，不必分
心，故名不失衣處。蓋外界非外護善知識不許入，內界并外護善知識亦不許入，唯同伴修行之人
，方得入也。期內祇許禮佛求懺端坐靜觀。眾生真妄二念，流動不已。於此剋期修證時，須痛下
功夫，將八識田中一切妄念逼出，很費一番交攻。正念起，當安住。妄念起，當降服。金剛經云
『云何應住，云何降伏其心』？正謂此也。降伏之法，即將妄念一切放下。自思我今建此道場，
外有護法善神，內有諸佛光照，如何尚起妄念，能勿慚愧乎？且又有同道之人，互相切磋，首座
領眾，每日必開示一次，如是則妄念能不放下耶？佛在世時，祇要擇清淨地方，有空空洞洞一室
，自設坐位，以便端坐。佛像不必設，旛華不必懸，而內外界必須結。剋期之內，半步不能離。
即佛說法，亦不能往聽。正思惟者，即正念思惟。所謂行也參，坐也參，行也禪，坐也禪。放下
妄念，唯單提一念。偶有忖度，即不得謂之正。永嘉所云不須知知但知而已即是。諸佛妙法身，
湛然應一切。我之正念，與之相應。法身，理也。正念，智也。以智照理，理智一如。則我身即
佛法身，原無二致。或端坐，或禮拜，或作觀，皆當如此。若佛滅後，設施形像者，所以表信仰
恭敬之意。雖設者是形像，實表示佛之法身。若起妄念，一見佛像，自然消滅。目睹聖容。心存
正念，自思佛在我未生，我生佛已滅，何不幸不能親見佛面，則慚愧心生。又何幸而逢像教，得
見佛像。佛之應身雖滅，法身尚存，則欣幸心生。此之謂正憶念。佛像即是佛之法身也。三身原
是一體，故我今供養法身，即是應身，即是報身。供養以後，即須禮拜。因我無量劫來，業障深
重，不求佛力加被，不得懺悔故。懺者，梵語懺摩。悔是華語。後人有解為懺前愆，悔後過者。
實則懺時後過尚未發生，何從預悔？可知悔即是懺，乃梵漢雙舉。悔有慚愧之意。謂從前所造諸
惡，今始知悔，誓不再造也。既懺已，不必再悔。若猶存懊悔心，反多一重障礙。日間勇猛精進
<pb n="188"/>
，無顛倒想。夜間安息，無顛倒夢。或見諸佛放光，或見諸天散花，此正罪垢清淨之相，是善境
界。然切不可起喜心，致生懈怠，更宜猛進。自思我是凡夫，三惑未斷。況夢中幻相，何可執著
，著即成邪矣。凡夫身則重濁，心則糊塗。今遇善境界後，外身輕輕飄飄，內心乾乾淨淨，是謂
得心輕安。夫以至誠哀懺，感應於佛，得此瑞應。則過三期日後，於行住坐臥四威儀中，尤宜注
重端坐攝念，以起真修，不可放鬆。故曰一向攝念。一向者，一直向前也。

　　<h6>己三結夏安居</h6>
　　<h6>庚一標大異小</h6>

　　<bf>若經夏首三月安居。當為清淨菩薩止住。心離聲聞，不假徒眾。</bf>

　　【講】大疏云：然建道場，或在伽藍，或於餘處。期限未滿，夏首已臨。若入眾安居，則乖
誓約。若自終限滿，又犯毗尼。道場中人，由此疑惑。如來遠念，故為辯明。設為俗乖律，則非
。今因大廢小，無失。故決定毗尼經說，持聲聞戒，是破菩薩戒。持菩薩戒，是破聲聞戒。言當
為者，既經夏首，不便出入遊化，大小兩乘，皆當作安居法也。清淨有二，一心性清淨，約菩薩
說。二境界清淨，約聲聞說。止住即是安居。然既知剋期修習，求證圓覺。縱安居亦當作心性清
淨菩薩止住。心離聲聞者，不必將心又入聲聞境界清淨場故。又聲聞安居，必先集眾問和。且安
居亦必白僧，須假徒眾。今既不入彼眾，故不假也。

　　【記】大乘修證法門，與小乘異。圓覺是大乘了義經。故標大乘法。佛制夏首安居。自四月
十五日起，至七月十五日止。今剋期百二十日。若從二月起，則剋期未滿，安居已來。若從正月
起，則結制之期。（即三昧期）至正月十五日方滿。若從正月十六起，即建道場。則剋期滿時，
亦必涉及安居之期。世尊恐人疑慮，故預為辯明剋期事大，安居事小。我今剋期，乃為修道，非
為俗事。乃修大乘圓覺三昧，則於首夏安居，可不必拘泥，夫安居本為菩薩聲聞所並重，菩薩豈
得有違！然菩薩重在心性清淨，今止住清淨，即是安居。所以不必泥於聲聞之境界清淨，故云心
離聲聞。且聲聞安居，必先拜住持和尚，和尚集眾問和合否？如不和合，即不許安居。今既離彼
，自然不假。菩薩發心，全在佛前，不必白僧。故下文言對佛陳詞也。

　　<h6>庚二對佛陳詞</h6>

<pb n="189"/>
　　<bf>至安居日，即於佛前作如是言：我比丘比丘尼，優婆塞優婆夷某甲。踞菩薩乘。修寂滅行
。同入清淨實相住持。以大圓覺為我伽藍。身心安居平等性智。涅槃自性無繫屬故。今我敬請，
不依聲聞，當與十方如來，及大菩薩，三月安居。為修菩薩無上妙覺大因緣故，不繫徒眾。</bf>

　　【講】首句遵佛制。順此方四月十五為前安居日。大小兩乘，皆至此日安居。即於佛前者，
顯是大乘。以小乘作僧事辦，白僧即是。今云佛前者，以大乘作佛事辦，應白佛故。作如是言。
謂對佛作念，如是如是而說，非出聲唱言也。我者，顯自陳言，非關他故。比丘及尼，是出家二
眾。塞夷，是居家二眾。按小乘安居，唯許出家二眾。今是大乘，且是約心性安居，非關方處，
通在家亦無傷。故即約剋期同修之四眾，而總言之。踞菩薩乘者，謂依踞菩薩大乘之法，修習真
如寂滅行故。蓋寂滅者，依真如而立名。謂真即無妄，離言說相名寂。如即不變，離心緣相名滅
。稱此理而修行，名為寂滅行也。同入清淨實相住持者。行之契真，名為同入。清淨實相，在本
經名淨覺。約起信即心真如門。清淨者，一念不生。實相者，守其自性。即此一念不生，守期自
性。便是住持。如道場之安置淨居，類戒壇之內結小界。雖理事有異，而分限頗相似故。以大圓
覺為伽藍者，大圓覺性，在本經首稱大陀羅尼。依法華即是真阿練若。楞嚴名為正修行處。為我
伽藍者，陀羅尼總一切法，阿練若寂靜無諍，修行證果，總在裏許，有伽藍義。如剋期之建立道
場，戒壇之不失衣界，其分限亦頗相似。身心安居者，最初原以真如不守自性，變起藏識心海。
其次又以境界風動，轉生前七識浪。從此前五趨逐外塵，第六內緣影事。因而帶累五蘊身心，不
能安居。今既同入清淨實相住持，前五既不趨外，第六亦不內搖，累不及蘊，故得身心安居。至
於第七，向以六識為用，內緣八識為體。今既身心不動，則六識不行分別。是第七無用，外無所
緣矣。外無所緣，自不計八識為我，而內亦無所緣矣。內外無緣，則第七末那，居然是個平等性
智，而藏識海仍歸真如，起信論云：心真如者，即是大總相法門體，即是心性不生不滅。不生不
滅，即是涅槃自性。謂涅名不生，槃名不滅故。不生則不繫於有，不滅則不屬於空，故曰無繫屬
故。據此，則是同安居於圓覺普照寂滅無二性中，無繫屬於方隅界限故。如上所說以大圓覺為我
伽藍者，意在於此。我今不依聲聞者，聲聞安居期限，亦屬佛制，不敢違故。今所以必先敬請。
如蒙慈允，則雖違無過也。今大乘稱性安居，與彼不同，是故不依彼法。當與十方如來及大菩薩
者，謂佛及菩薩皆住清淨實相。圓覺伽藍，自亦與之同故。定以三月為期，不類聲聞有前後兩安
居故。所以不拘小節者，為修菩薩無上妙覺大因緣故。不繫徒眾，恐彼不能隨大，並小亦失，故
不繫也。

　　【記】四月十五，為前安居日。以後為後安居日。大乘許四眾同居。然宜男女分修，各自結
<pb n="190"/>
界。乘者，象馬牛騾皆是。今以喻率由菩薩道也。修寂滅行，即上文之生正憶念及一向攝念。菩
薩是心性安居，不是境界安居。心性遍一切處。本來清淨，何從染污。本來寂滅，何從喧擾。此
修理觀法門也。同入者，人人發心修淨行，人人發心證實相也。修菩薩行，以大圓覺為伽藍。豎
窮橫遍，範圍廣大非常。此等大乘境界，注重在當下一念不生，故不依聲聞。然必自己審察，果
能如菩薩之發心與否。若不能住持清淨實相，而曰我不依小乘，又焉能無過哉。

　　<h6>庚三逾期隨往</h6>

　　<bf>善男子！此名菩薩示現安居。過三期日，隨往無礙。</bf>

　　【講】然大乘既以清淨實相為住持，大圓覺性為伽藍，即是安居。何拘拘於夏首為？蓋為借
事表法，示現夏首安居。亦為令彼本無大志，邈視夏首安居者，知所恥焉。過期無礙者，大疏云
：道場三期日滿，小乘夏限未終。以本非小乘安居故，不妨隨往無礙。

　　【記】此三期日，即上文所剋長中短三期也。小乘三月安居期內，不能離壇場一步。而菩薩
祇須三期滿後，不必更滿安居期。如有因緣，即可隨往說法。故云隨往無礙。

　　<h6>己四戒無誤取</h6>

　　<bf>善男子！若彼末世修行眾生，求菩薩道入三期者，非彼所聞一切境界，終不可取。</bf>

　　【講】末世修行，邪正難別。求菩薩道，最宜慎之。況夫既入三期，未免尺水丈波。若是彼
從佛所聞一切境界，如前頓修漸修，次修，不次修，乃至二十五觀等，取之而修，終有巨益。若
非彼從佛所聞一切境界。如事火，事水，事天，奉時，奉方，奉塵，乃至二十五冥諦等；取之而
修，必招奇損！故以終不可取而示戒之。

　　【記】末世修行者，大概業重。所取之法，邪正難辨。毫釐之差，千里之謬。即行菩薩道者
，亦宜慎之。勇猛精進，三期剋證，末世難得有此人。空中護法善神，必加讚歎，聞於天界。天
界亦稱善。展轉聞於六欲頂天魔王耳中。魔王以為現在眾生，皆我子孫。非佛子孫，即來纏擾。
於是根基淺者，道力不勝魔力。往往起諸魔事，中道阻止。故娑婆世界，稱為退地。大道心者，
<pb n="191"/>
能感天魔。小道心者，能感人魔。常有比丘，稍有道力，聞於人界。為眾供養，今日此家，明日
彼家。妨害其修行，致棄前功，此即人魔也。二十五冥諦，西域數論外道所立，為神我、自性、
大、我、五唯、五大、五知根、五作根、心平等根、合為二十五也。此土有天仙教，無為教，彌
勒教，亦為外道。

　　<h6>戊二示別相方便</h6>
　　<h6>己一修空</h6>

　　<bf>善男子！若諸眾生修奢摩它，先取至靜，不起思念，靜極便覺。如是初靜，從於一身至一
世界。覺亦如是。善男子！若覺遍滿一世界者，一世界中有一眾生起一念者。皆悉能知。百千世
界，亦復如是。非彼所聞一切境界，終不可取。</bf>

　　【講】初至便覺者，是示方便，謂悟淨圓覺，以淨覺心，修奢摩它，已聞命於前文矣。若末
世未悟眾生，欲修奢摩它者，最初作麼生下手。故教以先取至靜，謂先當憶想一切所有諸法，皆
如幻如夢，不生取著，不起惡念，不作有為，自不受報，則至靜矣。如此雖能了於生死，仍復取
著涅槃。若知涅槃亦如昨夢，則是靜極。如是則圓覺妙心，脫然畢露，故曰便覺。如第三章云：
證得諸幻滅影相故，爾時便得無方清淨等是也。如是初至亦如是，是明修習。言靜極非可遽至，
修習必由漸來。故先言如是初靜。從於一身，謂先從一身靜也。如第三章云：我今此身四大和合
，乃至四大各離，今者妄身，當在何處。以是而觀，即知此身畢竟無體，是為一身靜故。如一身
既爾，一切身亦然。情世界既爾，器世界亦然。不及細陳，但超略言之。故云至一世界，覺亦如
是。如依鏡生垢，去得一分垢，即能顯得一分光故。善男至亦復如是，是顯利益。若覺句，牒上
覺遍一界。然覺性靈明，有境必照。故於一界眾生，凡有起一念處，皆能了知。如覺遍一界既爾
，覺遍百千世界亦然。然此於六通之中。似屬他心。若復能於百千世界眾生，有念皆知，亦非聲
聞他心之所能及。他心既爾，通通皆然。佛知佛見，不外是矣。亦如垢盡鏡明，凡有臨於鏡光者
，無不照焉。如第三章云：一切實相性清淨故。一身清淨，多身清淨，如是乃至十方眾生圓覺清
淨。一世界清淨，多世界清淨，如是乃至盡於虛空，圓裹三世，一切平等清淨不動。虛空如是平
等不動，當知覺性平等不動等文，乃極力發揮此旨。非彼下，是戒誤取。準前可知。

　　【記】前為通相方便，空假中三觀，融通而說，總也。今為別相方便，空假中三觀，分別而
說，別也。上來威德章，必先悟淨圓覺，而後以淨覺心修三觀，乃為佛世諸菩薩說。辯音章所言
<pb n="192"/>
二十五輪修法，則因眾生有通別圓根器不等，故有種種差別。今此專為我輩末世未悟眾生而說。
文中眾生二字，專指末世四眾言。凡具出世志發心修行者皆是。末世眾生，先悟後修者甚少。有
終身修而未悟者，故此特為未悟人說下手方法。本節是教修奢摩他，先取至靜，乃修奢摩他方法
。菩薩且然，何況於末世眾生。然靜而曰至，初修行人，豈易作到。故此語不是教人即從此下手
，不過先開示其理耳。先取至靜為行，則內而身心，外而世界，一切諸法，皆如幻化。必先有所
不取，而後能取靜也。凡夫修行，先須不起惡念。不起惡念則無惑，無惑則不造業，不受報，不
著有為。如是修行，漸臻至靜。然至靜亦不過了得分段生死。須是靜極不起諸念，即此便是圓覺
，非別有圓覺也。至此則內無身心，外無世界，渾是一淨圓覺心，故曰淨極便覺。如是初靜以下
，乃言修習。然言雖易而行則難。其詳細功夫，須依普眼章修習。大抵末世眾生，不能取靜，皆
由此身不能放下。若了得此身是四大假合，身且不有。身外之物，更何依戀。此身是四大假合，
推之一切眾生亦然，則正報空矣。再推之世界，亦何曾離此四大，則依報亦空矣。正報空，我空
也。依報空，法空也。二執俱空，當體即是妙圓覺心。故曰覺亦如是。末世未悟眾生，修此奢摩
他一觀，若能成就，則有莫大利益。蓋一世界有種種解釋，凡夫所見甚小，但以南贍部洲為一世
界。若稍大則以一小千為一世界。更大則以一大千為一世界。然此猶屬二乘所見。至菩薩則更大
矣。蓋由心量擴大故，所見亦大。覺性既遍滿世界，則此世界中。一人起念，我覺性動。眾人起
念，我覺性亦動，遍世界起念，我覺性亦無不動。何以故？眾生皆我覺性中之眾生故。如來六通
，皆眾生性所本具。祇須禪定，必有神通。一通既得，六通俱發，見思惑斷，則能知八萬劫之事
矣。雖無明未盡。然能破一品無明，即能通百世界。若破二品無明，即能通千世界。此是具大乘
性，發大乘心，修大乘行者，所得之神通，非二乘所能及也。如是說者，名為佛說。不如是說，
即是邪魔外道所說。故曰終不可取。

　　<h6>己二修假</h6>

　　<bf>善男子！若諸眾生修三摩缽提。先當憶想十方如來，十方世界一切菩薩。依種種門，漸次
修行勤苦三昧。廣發大願。自熏成種。非彼所聞一切境界，終不可取。</bf>

　　【講】初至菩薩，是示方便。眾生，指末世未悟言之。未悟眾生，欲修三摩者，最初作麼生
下手呢？故教以先當憶想十方如來，及諸菩薩。所以為如來為菩薩者，無非修因證果而得。如是
則為我之師，我之友矣。依種至三昧，是明依修。謂既憶想已，為欲師之友之。即便依彼所說種
種法門，漸次修行。設遇心若馳散，即當精勤辛苦，修諸三昧，定慧均等，方成妙悟。廣發二句
<pb n="193"/>
，是希利益。恐現前不悟，更希將來，故教以發廣大願。如第五章云：若諸末世一切眾生，於大
圓覺，起增上心，當發菩薩清淨大願。應作是言：乃至便登解脫清淨法殿是也。自熏成種者，謂
發廣大願，自能漸次熏習，以成悟證種子，納於八識田中。纔出頭來，一聞千悟者，固有之矣。
非彼下，是戒娛取可知。

　　【記】先當憶想過去諸佛菩薩，乃開示修假觀之相。此所云眾生，與前文同，指末世未悟者
言也。前威德章言修三摩缽提。以淨覺心，起諸幻化。是為已悟圓覺者言。今此先言憶想，不是
教人便修也。諸佛菩薩，雖已過去。然有大乘經典，可以查考。既憶想既閱大乘經後，若尚不知
，則可求教於過來人。良由如來法門甚多，故應依彼所說，就我性所近者修之。既修三昧，而因
業障深重，現前不得真實受用。則須廣發大願，於八識田中，自熏成種。希望將來障盡願滿，得
登解脫清淨法殿。所以我輩用功。無論禮佛誦經持咒，皆須發願迴向。二六時中，常常發願，自
能成就。何以故？諸佛菩薩，皆以願力而得成就故。願大則行亦大，所謂願如海，行如山也。大
願，即四弘願等。假有三種。因成假，相續假，相待假。修此觀者，不可胡亂下手。須依如來開
示法門，尤當廣發大願。由此起大行，成大因。即令不成，再出頭來，必得成就。試觀諸佛菩薩
，皆由歷劫勤苦修行得來。安有生來彌勒，現成釋迦耶！

　　<h6>己三修中</h6>

　　<bf>善男子！若諸眾生修於禪那。先取數門。心中了知生住滅念，分劑頭數。如是周遍四威儀
中，分別念數，無不了知。漸次增進，乃至得知百千世界一滴之雨。猶如目睹所受用物，非彼所
聞一切境界，終不可取。</bf>

　　【講】初至數門，是示方便。眾生，仍指末世未悟者言。未悟眾生，欲修禪那者，最初作麼
生可以下手。即是禪那功夫。故教以先取數門，謂數息觀也。夫數息法門，原是藏教五種停心之
一。為多散眾生，不能修四念處觀，而先示以調心之法。乃初機最易入手之法門也。今經圓頓大
教，又是止觀雙修最極利根之士，何以如來先示藏教初機之法，而教圓頓利士從此入門，何異壓
良為賤乎？曰不然。須知圓人修法，無法不圓。彼藏教人，根鈍執重，不悟圓理，稱為多散眾生
。謂多散亂故，教以數息，收攝其心，所以為修觀前之方便也。今此三觀方便。蓋以修奢摩它時
，先取至靜。偏於靜，則墮聲聞緣覺。修三摩缽提時，先取憶想。偏於想則近外道凡夫。今為末
世未悟凡夫。教修禪那妙觀。先示之以數息，攝想念於鼻端，超出凡外。化至靜於計數，不落聞
<pb n="194"/>
緣。第七章禪那成時，超出礙無礙境。此數門乃其漸耳。心中下，明修習。了知者，了了分明，
知彼一出一入之間，有生念住念滅念之不紊故。念纔起為生。念既起為住。念將盡為異。念既盡
為滅。四相遷流，前後不亂，了了常知，分劑分明也。又云分劑頭數者，生有生的分劑，乃至滅
有滅的分劑。微細境界，歷歷了知。又要從一數至十數。數出不數入，數入不數出，不可出入雙
數，亦不得出入合數。不緩不急，從頭數之，務使了了分明，一數不錯。其所以攝散入寂，化寂
不住之方便，再無有過於此者。以上約初心修習，靜坐時數息言之。如是下，更約久修功純，四
儀不廢也。分別念數者，謂分明辨別，於一出一入之間，有生念住念異念滅念之四相分劑。而又
合此分劑為一息。如是息息分明，從一至十，無不了知。其所以攝散入寂，化寂不住之功，較前
益綿密矣。漸次下，顯利益。然攝散入寂，不被事礙。化寂不住，不被理礙。如是漸次增進，絕
待靈心，隱隱發現。由彼潛興密運之力，不唯知息，知念，知數，竟至於無所不知，有法皆了。
先且舉一最難知為例，故云乃至百千等。佛意以百千世界，最遠難知。一滴之雨，最繁難知。此
且得知，其餘近者簡者不待言矣。猶如目睹者，喻明所知了了，如觀掌果非依稀見也。非彼下，
戒娛取可知。

　　【記】此觀文相甚細。前威德章修禪那，以不取為下手功夫者，乃就已悟者說也。今為未悟
者說法，必須有所依傍，方好著手。故特教以數息法門。此與藏教所修數息觀不同。彼為鈍根人
修法，但知攝想計數而已。此則外不取境，內不取心。不取境則超過礙，不取心則超過無礙。初
但寄心於鼻息之一出一入，使一切麤念不生。此時唯有生住異滅微細之念。經中但言生住滅而不
言異者，簡略之辭也。蓋一念之中，即有此生住異滅四相，微細遷流。覺得一念來時，初起即是
生相，正起即是住相，剎那不住為異相，念已過去為滅相。再就數息明之。例如單數出息，當息
，初出，生相也。息正出，住相也。息出將盡，異相也。息出已盡，滅相也。此約觀境言。由一
而順數至十，復由十而逆數至一，了了明知，此約觀心言。如此理事二俱不礙，故能超過礙無礙
境，是禪那也。四相各有分限頭緒，須心細之極，如鏡之明，方能見到此種境界。總之攝散心歸
於鼻端，寂然不動，是不住於有。又須計數，是不墮於空。不取有，不取空，即中觀也。分是分
明。別是辨別。念是念相。數是息數。眾生之念，無不了知，為他心通。一滴之雨猶如目睹。為
天眼通。推之宿命諸通亦然。一通既成，六通皆就矣。

　　<h6>己四遍修</h6>

　　<bf>是名三觀初首方便。若諸眾生，遍修三種，勤行精進，即名如來出現於世。</bf>
<pb n="195"/>

　　【講】首句總結上三。言未悟之人，先當依我所言之法，而修習之。故云初首方便。若諸眾
生，仍約末世未悟者言，遍修者，三觀圓修一法不遺。精進者，精勤直進，不悟不休。若遇如是
行人，雖云未悟，吾必謂之悟矣。所以如來懸記，即名如來出現於世，非浪語也。

　　【記】遍修三觀，在末世唯最上根人能之。若加以勤行精進，更屬難得。故佛許為如來出現
也。

　　<h6>戊三示鈍根修證</h6>

　　<bf>若後末世鈍根眾生，心欲求道不得成就。由昔業障，當勤懺悔。常起希望。先斷憎愛嫉妒
諂曲。求勝上心。三種淨觀隨學一事，此觀不得，復習彼觀。心不放捨，漸次求證。</bf>

　　【講】前來歷談修觀功夫，皆為末世利根人言。設有根性遲鈍眾生，以既悟覺心，欲求佛道
。屢修屢廢，不得成就者。蓋由昔業障所纏，應當勤求懺悔，事懺須嚴設華壇，禮佛誦經持咒。
理懺則晏坐靜室，觀察罪性本空。遇善境界，得心輕安。然後一向攝念，常起二種希望。一者希
望斷憎愛惑。二者希望求勝上心。斷憎愛惑者，憎者，於違情境，起憎惡心，亦即根本煩惱中瞋
，以憎則必瞋故。愛者，於順情境，起愛染心，亦即根本煩惱中貪，以愛則必貪故。嫉妒諂曲，
皆小隨煩惱。以是根本煩惱等流之性，故名為隨。雖名為隨，乃各別而起，故名為小。嫉者，徇
自名利，不耐他榮，妒忌為性，故名嫉妒，瞋一分攝。諂者，罔冒於他，矯設異儀，險曲為性，
故名諂曲，貪癡各一分攝。此與憎愛通名為惑者，蓋惑以不明為義，不明即癡。如憎之不已，而
繼之以嫉妒，愛之不已，而繼之以諂曲，是即癡之甚也。所以根本煩惱中，但言憎愛，不顯癡義
者。以癡乃本來有之，無容更顯耳。求勝上心者。求即是發，以為求必發故。勝上心，即無上菩
提心也。菩提心超出權小，名為勝心。一切心無能加其上，故又名上心。三種淨觀，乃指從前所
說，承悟所修三觀，此以鈍根，恐其不能兼修，始且教隨學一事。謂隨其本意，於三觀中，且學
一觀之事，以其事專於一，則易成故。設於此觀不得，或因宿習不對，故又教其復習彼觀。如是
而遞互修習，總教以心不放捨，漸次磨煉，必求證入。果到時至機熟，自應推門落臼。如世尊雪
嶺六年，成道必在臘月初八，即其證焉。

　　【記】上來所言通相別相兩種方便，皆為末世利根人說。今此乃專為鈍根人言。鈍根人雖亦
<pb n="196"/>
參禪聽講。對於修證功夫，也曾略知一二。唯是依稀髣，不甚分明。雖知我亦有此圓覺心，希
望成佛，發心修行。而每到用功之時，忽進忽退，不能得力。都緣業障深重，力量微薄，末由精
進。所謂業障，不第夙業而已，即今生未發心修行以前所作之事，未免有犯禁戒。又不得良師，
為之懺悔。業障未淨，以致修行不能成就。當此之時，唯有另換一法，即懺悔是也。懺悔亦有二
種，一為事懺，即如上文建立道場施設佛像，發至誠心，將平日所作種種罪過，對佛痛哭流涕，
深自哀悔是也。一為理懺，安坐靜室，默自思惟，我從前所作罪過，由自作耶？由他作耶？由自
他共作耶？由自他不共作耶？我今懺悔，為自懺耶？為他懺耶？為自他共懺耶？為自他不共懺耶
？以此四句觀察，了知罪性，當體即空。是為理懺。古昔諸善知識，如此用功者甚多。常起希望
者，一希望斷惑，即斷憎愛嫉妒諂曲，是也。二希望增善，即求勝上心也。隨意任學一觀，此觀
不得，雖可復習彼觀。然其結果，就三觀中，必須擇一較近者專修之，不可屢修屢廢。須有耐煩
心，勤奮心，故曰心不放捨。

　　<h5>丁二偈頌</h5>
　　<h6>戊一頌通相方便</h6>
　　<h6>己一頌剋期修習</h6>

　　<bf>爾時世尊，欲重宣此義，而說偈言：</bf>

　　<bf>圓覺汝當知：一切諸眾生，欲求無上道。先當結三期，懺悔無始業。經於三七日，然後正
思惟。</bf>

　　【講】眾生雖通說一切，而大悲深懷末世，以彼去佛遙遠，正道難行故。求無上道，即已發
無上菩提心。先當結三期者，以人根不齊，對三根結上中下期，使其有所希望心故。懺悔無始業
者。禮佛求懺，蕩其淨器，以備承受甘露法故。經於三七日者，宿業已懺，滌器已淨，趣求佛道
，志方定故。然後正思惟者，離於妄想，修正觀，契正覺故。

　　<h6>己二頌戒無誤取</h6>

　　<bf>非彼所聞境。畢竟不可取。</bf>

<pb n="197"/>
　　【講】文云終不可取。偈云畢竟不可取。皆深戒之詞。

　　<h6>戊二頌別相方便</h6>

　　<bf>奢摩他至靜。三摩正憶持。禪那明數門，是名三淨觀。若能勤修習，是名佛出世。</bf>

　　【講】前三句，各頌三觀之三種下手方便。第四句，總結上三。後二句，頌遍修。謂精勤修
習，悟本覺而成始覺，是即名為佛出世也。

　　<h6>戊三頌鈍根修證</h6>

　　<bf>鈍根未成者，常當勤心懺。無始一切罪，諸障若消滅。佛境便現前。</bf>

　　【講】初首方便，以悟為期。悟後之修，利根者自能成就。設有鈍根不能成就者，定由宿業
所障。故當精勤心懺，無始罪障。果能諸障消滅，自然佛境現前。見光見華，驗知清淨，不作聖
心，從此進修，如風帆揚於順水，再無不成者矣。釋大科正宗分竟。

　　【記】偈頌觀講義自明。

　　<h2>甲三流通分</h2>
　　<h3>乙一謝前請後——賢善首章</h3>

　　<bf>於是賢善首菩薩，在大眾中。即從座起，頂禮佛足，右繞三匝，長跪叉手，而白佛言：大
悲世尊！廣為我等；及末世眾生，開悟如是不思議事。世尊！此大乘教，名字何等？云何奉持？
眾生修習得何功德？云何使我護持經人？流布此教至於何地？作是語已，五體投地。如是三請，
終而復始。</bf>

　　【講】初眾中具儀。大悲下，謝前受益。此大下，請後顯慇。此大乘教，指上序正兩大宗所
說，已知其文義是大乘教法。若為隨順時機，取益當來，應立名字。敢問此經名字，當稱何等。
必求佛說者，以名思義，乃可奉命傳持。佛若不說，我等云何奉持。此請經名奉持，為第一問也
<pb n="198"/>
。奉持大法，度生令信，全憑開導經功。佛若不說，我等云何開導。敢問依經修習，能得何等功
德？此請修習功德，為第二問也。依經修習，魔心生妒。尺水丈波，要假護持。敢問世尊，以云
何力，使我護持經人，此請擁護持人，為第三問也。又持經得護，修習則魔事不生。流通無功，
化他則逢難便退。敢問世尊，流布此經，功成至何地位。此請流布何證，為第四問也。作是下，
顯慇可知。

　　【記】凡經皆有序分，正宗分，流通分。然序與流通，皆為正宗而立。將說正宗，必先序其
由致，既說正宗，必更期其流通也。悟淨覺心，修因證果，全在正宗分。自聖賢以至凡夫，所有
修證方法，正宗分中，無不吐露，可謂得圓覺之全體。流通一分，乃由全體起大作用，以普度法
界眾生也。流而不壅。通而不塞。義賅橫豎，橫則遍滿十方，豎則窮極三際。就今日看來，佛世
已成過去。由過去至現在，佛法流傳，並未壅塞。由現在推之未來亦然。是豎流通也。世尊在大
光明中，說此妙法。從他受用土，流至此土。一方如是，十方亦如是。是橫流通也。所以然者，
世尊說法，無一語不從大悲心流出。悲心無盡，流出之法亦無盡。悲心遍滿，流出之法亦遍滿。
悲心是體，圓頓大教是用，有是體必有是用。然世尊雖有此大用。亦須眾生有大乘根，圓頓機，
方得聞此大法耳。法不孤起，仗境方生。故必有大士啟請，世尊方能演說。此位當機大士，名賢
善首菩薩。論其位則居後。論其功則居首。上來十一位大士，皆等覺菩薩，無不是賢。世尊皆稱
為善男子，無不是善。本屬比肩，然賢善首之功，實超過十位，而同於文殊。何以故？本經非文
殊以根本智啟請，則此圓頓大教，不能出現於世。然前來所說信解行證法門，皆歸自利。而此大
士所請，則全是利他。故稱為賢善之首，豈非與文殊同功耶？上來序分正宗分所說若悟若修無非
不可思議。蓋大眾悟此圓覺妙心，離言說相，離名字相，此不思議之理也。依理起修，此不思議
之事也。然對於三根。顯性顯修，義既不同，文亦各別。攝別歸總，應立名字。令現會及末世眾
生，聞名即知名中之義。得名得義，方可奉持。故曰名字何等，云何奉持。流至何地有二義。一
流布此圓覺大教，應在何地，此問之密意也。二流布此教之人之功德，可至何等地位，此問之正
意也。

　　<h3>乙二師資緣合</h3>

　　<bf>爾時世尊，告賢善首菩薩言：善哉善哉！善男子！汝等乃能為諸菩薩；及末世眾生，問於
如來如是經教，功德名字。汝今諦聽，當為汝說。時賢善首菩薩，奉教歡喜。及諸大眾，默然而
聽。</bf>
<pb n="199"/>

　　【講】文義淺鮮，無庸贅辭。

　　【記】上來十一章師資緣合中，世尊答辭，各有深意。此則祇讚歎流通者之功而已。如是經
教，即序分正宗分是。

　　<h3>乙三應問教酬</h3>
　　<h4>丙一答請名奉持</h4>
　　<h5>丁一起樂生信</h5>

　　<bf>善男子！是經百千萬億恆河沙諸佛所說。三世如來之所守護。十方菩薩之所歸依。十二部
經清淨眼目。</bf>

　　【講】初起樂欲心。法華經云：諸佛世尊，唯為一大事因緣故，出現於世。今經如是多數諸
佛所說；其所為何事？又是三世如來之所同共守護，其用意何為？不可不研究也。足見此經，無
佛不說。亦無佛不護。夫諸佛應機施教，說必逗機，所以佛必守之護之者，務令此法久住於世，
無使天魔得以壞滅。法華彌陀等經，咸稱諸佛護念，皆斯意耳。必作如是教言，為令現會菩薩，
於此經起欣樂心故。十方下，生重信心。首章云：無上法王，有大陀羅尼門，名為圓覺。流出一
切，乃至教授菩薩。既稱教授菩薩，則應為十方菩薩之所歸依。又既稱大陀羅尼，則總一切法，
持無量義。是知欲證圓覺，便能明了一切法義，故為十二部經清淨眼目。佛必作如是言之，為令
末世眾生，於是經生深信心故。

　　【記】起樂生信，列在依問正答之前，世尊具有深意。蓋欲流通經教，必起樂欲之心，無此
心則流通不廣。此對現會諸菩薩言也。聞此經典，必先生重信之心，方能流通。此對未來眾生言
也。諸佛無大事因緣，則不出現於世，且亦安能常常出世。如賢劫中有二十小劫。今已過九小劫
，祇出四佛。一拘留孫佛，二俱那含佛，三迦葉佛，四即釋迦世尊也。世尊滅度後，已二千九百
四十餘年。中間並無一佛。直須至第十減劫，經人壽八萬歲時，彌勒佛方降生。可見佛之出世，
是不易值。即佛出世，亦不能即說圓頓大教。必先說阿含，引導小乘。若華嚴乃為諸大菩薩說，
非為眾生說者。今此圓覺經，乃佛成道後二十年方說。其理微妙，不易領悟。故世尊在定中說。
諸菩薩在定中聽。直至佛滅度後，結集經藏時，方有此經傳布。我等能聞此圓頓大教，真是幸事
<pb n="200"/>
。無論何佛，無不說此經。其所為何事？大家不可不研究。三世如來，於此經莫不守之護之，其
何以要守護？大家亦不可不研究。足見此經不但為世間之寶，乃出世之寶，可稱為寶中之王。修
此圓覺三昧者，亦可稱為寶王三昧。諸君聞此說，則欽仰之心能不生，樂欲之念能不起耶？佛，
果人也。菩薩，因人也。因必得果，能不歸依於佛耶？欲研究大藏經者，必先通圓覺。蓋三藏十
二部，無非教人明心見性，超出生死。而此經則義無不賅，指示正修行路，三根可以普修，豈非
十二部經之眼目耶？十二部經者，謂一切經中，文相體裁，有十二類也。部者部類，不可作部帙
解。其後恐人誤會，乃改翻為十二分教。一、修多羅。此云契經，亦云法本。其義有總有別。總
則統攝以下十一分，別則專指契經中之長行。二、祇夜。此云應頌，亦云重頌。即長行中，或中
或後之偈頌也。三、和伽羅那。此云記別，亦云授記。諸經中，世尊記別諸弟子未來之事者。四
、伽陀。此云諷頌，亦云孤起。不依長行而作之頌也。五、優陀那。此云自說。不待請問而說，
如阿彌陀經是。六、尼陀那。此云緣起，亦云因緣。世尊說法之因緣也。如諸經之序分，即是此
類。七、阿波陀那。此云譬喻。諸經中說譬喻處是也。八、伊帝目多伽。此云本事。說諸弟子過
去之事。九、闍陀伽。此云本生。佛說自身過去之事。十、毗佛略。此云方廣。諸經中，宣說廣
大甚深之法者。十一、阿浮陀達摩。此云希法，亦云未曾有。諸經中，宣說最勝殊特之法，及現
不可思議之事者。十二、優波提舍。此云論議。分別諸法體性，宣暢契經宗要。或世尊說，或弟
子說，皆名優波提舍。詳見大智度論，及大乘法苑義林章記。

　　<h5>丁二依問正答</h5>

　　<bf>是經名大方廣圓覺陀羅尼。亦名修多羅了義。亦名祕密王三昧。亦名如來決定境界。亦名
如來藏自性差別。汝當奉持。</bf>

　　【講】此經佛自定名有五；總題唯取其二。於第一名，又略去三字，以顯攝密，舉體與宗而
立名故。第二名修多羅了義，正顯此經之高尚，於經藏中之了義經也。第三名祕密王三昧，是動
定無礙之三昧，即如幻三昧之異名耳。謂靜觀諸法，皆如幻化，於諸法中，一念不生，即成三昧
，名之為定。既知幻已，即起諸幻，以除幻者。變化諸幻，而開幻眾。得大自在名之為王。眾生
不知，故稱祕密。第四名如來決定境界，決定境界，即是圓覺清淨境也。唯佛獨證，亦唯佛獨見
，故稱如來決定。所以諸佛無不說，諸佛無不護也。第五名如來藏自性差別，此名如起信之生滅
門中，流出差別之性。如來建此為一經之名者，令知從真既可起妄，返妄便即歸真，就路還家，
更無煩希奇仰異。如本經第五章，教以先斷輪迴根本，示以五性差別，第六章之四種隨順等，皆
<pb n="201"/>
約生滅門中曲成圓覺之義。此立名之深意焉。最後一句，兼答奉持。謂奉以自利，持以利人。自
他兩利，皆須因名思義，故教以汝當。

　　【記】經名舉體與宗，則用在其中。祕密王三昧，實即如幻三昧。眾生不了諸法如幻之理，
故稱祕密。若了得如幻，則密而不密矣。於諸法中，破我法二執，方能一念不生。自利利他，方
能得大自在。唯佛獨證獨見者，降佛以還，不能全證，不能全見，故說唯佛說，護唯佛護。

　　<h4>丙二答流通至地</h4>
　　<h5>丁一至地之由</h5>

　　<bf>善男子！是經唯顯如來境界。唯佛如來能盡宣說。</bf>

　　【講】唯顯如來境界，足見經義不可思議，是佛親證之祕密藏也。今番為諸菩薩開示者，猶
未盡所懷耳。若欲盡吐所懷，亦唯佛能之。

　　【記】流布此教。菩薩之問在第四。今答在第二。所謂超答也。是佛之祕密藏，故稱大陀羅
尼門。等覺以下，未曾親證圓滿境界。唯佛親證，故唯佛能盡宣說。此經是佛之境界。依佛修行
，焉有不至佛地之理？故先說佛境界，為答至地之由。

　　<h5>丁二依問正答</h5>

　　<bf>若諸菩薩，及末世眾生，依此修行。漸次增進，至於佛地。</bf>

　　【講】此超答流布此教至於何地也。前請詞云：云何使我護持經人？流布此教至於何地？今
云菩薩眾生，先敘能流布人。依此修行，正敘所流布教。若但云流布，唯顯利他。今佛囑以依此
修行，兼顯二利。蓋未有自不利，而能利他者也。漸次增進者，悟然後能修。修然後能得，自觀
行以至相似，由相似至以分證，滿證，故云至於佛地也。前云唯顯如來境界。此云依之修行至於
佛地。足見前文是至地之由也。

　　【記】流通大法，雖多是菩薩。然末世眾生，亦當流通。不但釋子應流通，即居士亦當流通
<pb n="202"/>
。特須自己胸中，先明奧義，有把握方可。否則僅知文字，全無實際。一知半解，誤人匪淺！萬
不可冒昧從事，切記切記！世尊云依此修行。可見不是先教吾輩為流通之事。必須先自修。自修
是自利，流通是利他。自不修行，決不能利人。儒書云：『其身不正，雖令不從』。若品行不修
，戒律不嚴，自己毫無觀行，何能令人起信修行耶？本經是頓教。理可頓悟，事必漸修。故云漸
次增進。我輩於止觀法門，能全修最好。不能全修，修一觀亦好。若仍不能，則誦經持咒禮拜，
皆無不可。

　　<h4>丙三答修習功德</h4>
　　<h5>丁一依問正答</h5>
　　<h6>戊一法說</h6>

　　<bf>善男子！是經名為頓教大乘。頓機眾生從此開悟。亦攝漸修一切群品。</bf>

　　【講】是經借言顯理。理顯言忘，不立文字。但一念不生，即名為佛。不依佛位漸次而說，
故名頓教。大乘者，大人之所乘也。非聲聞緣覺等之境界故。頓機者，多劫修因，未及證果。今
生纔出頭來，一聞千悟，獲大總持。順行，如善財童子，逆行，如央掘摩羅等。皆頓教之機也。
開悟者，一聞此經，頓開心地，悟得圓覺，原非他物也。亦攝漸修者，足見此經是圓教義，無機
不收。如大海不擇眾流，無流不入也。

　　【記】修習大乘經功德。唯佛能說，餘人不能說。蓋此功德，口所不能宣，文字所不能形容
也。然今則不能不說。不說則末世眾生，誰得聞此大乘經，又誰知此經有不可思議之功德耶？頓
教教相。一念不生，即如如佛。本非言說可喻。世尊特借言以顯理。理既顯，即應忘言。須知理
仗言顯，言卻非理，理在言外。故頓機眾生，在如來未開口前，即能觸處領會。如我輩聽經時，
能將世界凡情，一切放下，當體即是佛境。此頓教所以不立文字也。大乘者，譬如象馬牛之乘。
是大力眾生所負，一直可以到家，中間並不停息。非如羊鹿之乘可比。若一聞此大乘經教，便悟
圓覺妙心，行住坐臥四威儀中，無不與圓覺相應。此乃多劫遇佛聞法，種有大根。故在此末法時
，得聞便悟，悟已便修，故云頓機眾生。此經以頓教為正義，以漸修為兼攝，故能收攝一切群品
。群、眾也。品、類也。品類雖有高低不一，未種者可從此而種，已種者可從此而熟，已熟者可
從此而脫。善財遍歷煙水百城，五十三參，精勤修習，是為順行。見華嚴經。央掘摩羅順惡師教
，取千指作鬘。佛往度之，說種種偈，頓得開悟。是為逆行。見央掘摩羅經。
<pb n="203"/>

　　<h6>戊二喻說</h6>

　　<bf>譬如大海。不讓小流。乃至蚊及阿修羅，飲其水者，皆得充滿。</bf>

　　【講】大海不唯容納百川，然亦不讓小流。可見此經前云頓教。夫頓教不立文字，離諸言說
。必藉圓教，始能收機得普。是故教名為頓，義必屬圓也。義屬於圓，則不惟統攝諸大乘法，乃
至小乘人天等法，亦皆普攝故。喻云不讓小流。讓、辭也。謂辭之不容入也。海必不爾，故曰不
讓。然海既納百川，必能潛流四天下地。而四天下地上，一任鑿井疏河，灌園溉地。所有王臣長
者，以及庶民象馬牛羊等。一一皆取之不盡，用之無竭。乃至蚊蟲及阿修羅，飲其水者，皆得充
滿。約法謂教頓義圓，既能統攝諸大乘法，必能潛流四位因心。而四位因地上，一任生智流辯，
說妙談玄。所有應被之機，一一皆隨心應量，取足無窮。乃至六道眾生，以及天魔外道等。但有
聞法，佛種納於識田。時至機熟，無有不修因證果者也。

　　【記】小流歸海，海不拒，亦不溢，此之謂不讓。蚊，最小之群品也。阿修羅，身形八萬
四千由旬，最大之群品也。然無不滿腹而歸。大乘經普攝群機，亦復如是。故能令小乘回小向大
，化有為而入無為。人天轉世間而出世也。潛流四位因心者，謂此頓教大乘經義，潛流於圓教十
信十住十行十迴向四位因地心中，無不隨機取足也。

　　<h5>丁二校量功德</h5>
　　<h6>戊一施寶校量</h6>

　　<bf>善男子！假使有人，純以七寶積滿三千大千世界，以用布施。不如有人聞此經名及一句義
。</bf>

　　【講】直解云：世寶盈剎，但資有漏。至理一言，轉凡成聖，故功倍天淵。

　　【記】此能校量是如來妙辯。其實大乘功德，非言說可以形容。故設事以明之。假使者，假
設也。世寶布施，得之者買田園，長子孫，研究學問，維持國家，固然是好。然亦不過人天小果
。若得之者反以長其游惰荒嬉，作種種孽，此豈有功德耶？若聽此大乘經，莫道未能全聽，祇要
<pb n="204"/>
聽得經名，且更能聽一句義。其功德已蓋過前者。此言財施不及法施，世間功德，不及出世功德
也。

　　<h6>戊二施法校量</h6>

　　<bf>善男子！假使有人，教百恆河沙眾生，得阿羅漢果。不如有人，宣說此經，分別半偈。</bf>

　　【講】直解云：小果雖多，終無實證。此經半偈，成佛正因，故難為比量。

　　【記】此假設之人，大概是自己悟四諦之法，已登辟支佛地位者。教眾生證阿羅漢果，了得
生死。此已是無漏功德。然小乘雖了生死，未發大悲心。但能自利，不能利他。住於化城，永不
能到寶所。何可與成佛正因比數。此言小乘功德，不及大乘功德也。

　　<h4>丙四答擁護持人</h4>
　　<h5>丁一顯當護因</h5>

　　<bf>善男子！若復有人，聞此經名，信心不惑，當知是人非於一佛二佛種諸福慧。如是乃至盡
恆河沙一切佛所，種諸善根，聞此經教。</bf>

　　【講】初反顯當護。聞經名顯非聞義。信不惑，顯未受持。此人雖福慧不多，便當護持。況
於多佛所種諸福慧耶？如是下，正明當護。謂此人於盡恆河沙一切佛所，種諸善根，聞經資慧。
既福慧俱多，尤當擁護。

　　【記】護持佛教之人，必具有大信心者。信心並非今世忽有，必由過去種有信根。此信根非
從像法末法時代得來，乃在佛世所種。上來聞此經名及一句義，乃自利功德。又宣說此經分別半
偈，乃利他功德。須如此自利利他之人，聞大乘經教，始能信而不疑。惑者，疑也。夫不須讀經
解義，但聞此能詮之經名，即起信心，不生疑惑。當知此人，必是具有大福大慧。有大福，故得
聞經名。有大慧，故信而不惑。且遇佛必曾供養，方種福根。必聞說法，方種慧根。然則此人既
於過去遇多數佛，何以仍為眾生，直至末世，乃始聞名生信乎？須知遇佛聞法，必須發心修行，
勇猛精進，方能開大悟，發大心，修大行，證大果。若聞法而猶貪名利，不肯修行。譬之開花而
<pb n="205"/>
不結果，雖遇多佛，亦屬徒然。我輩生此末法之世，既因夙世善根，聞此經教。必須依文會義，
因義起修。將世法拋盡，方可成出世之行也。但聞名而不思義，但能信而不能持，則福慧不多。
然世尊已稱為應當護持。何況親近恆沙諸佛，福慧眾多之人耶？

　　<h5>丁二正答當護</h5>

　　<bf>汝善男子！當護末世是修行者。無令惡魔及諸外道。惱其身心，令生退屈。</bf>

　　【講】先稱汝，附稱善男子者：顯是面囑當機。令其注意，非浪答也。準前請云：云何使我
護持，是直欲自領其事。故世尊應其請而告之曰：汝當護也。末世修行者，佛意以但聞經名，信
心不惑，尚是久供多佛，多福多慧。況復末世，得聞是經，依經修行，自他兩利者，又非前人之
可比擬。故直解云：修習此法者，乃慧命所係。若惡魔惱亂生退，則慧命斷絕，故當護持也。

　　【記】末世眾生得聞此經，已屬難得。更能依教起修，尤為希有。真可謂火裏蓮花矣。諸佛
菩薩，安得不歡喜？又安得不加以護持！諸君須知，當此末法時代，能出家已甚不易。出家是大
丈夫事，非將相所能為。即使其人平庸，或間有一二敗類。諸君亦須看佛面，為之護持。若有正
知正見精進修行者，更當護持，不待言矣。無論修大乘者當護持，即修小乘者亦當護持。蓋末世
發心修行者，定有惡魔外道，來相擾亂。外道誘以邪見，惡魔壞其善根。故佛門中，亦有以正教
種子而學邪道者。今世並非無佛法，實無弘法之師耳。故世尊告菩薩注意末世修行者，盡力護持
，不令退屈。退者向後，屈者半途而止也。

　　<h5>丁三奉教護持</h5>
　　<h6>戊一金剛護</h6>

　　<bf>爾時會中，有火首金剛。摧碎金剛。尼藍婆金剛等八萬金剛。并其眷屬，即從座起，頂禮
佛足，右繞三匝。而白佛言：世尊！若後末世一切眾生，有能持此決定大乘，我當守護，如護眼
目。乃至道場所修行處，我等金剛自領徒眾，晨夕守護，令不退轉。其家乃至永無災障，疫病銷
滅。財寶豐足，常不乏少。</bf>

　　【講】金剛者，依手中所持之杵彰名，一個個皆執杵故。又其威力，全在於杵，故以杵立其
<pb n="206"/>
名也。火首，即楞嚴之烏芻瑟摩。自言化多淫心成智慧火，乃菩薩示現者也。摧碎者，以功用立
名。我以寶杵殞碎其首，天魔外道皆畏懼故。尼藍婆，古師未詳翻譯，上首八萬，眷屬不知其數
。皆以三業具儀，對佛發願，衛法護人。有能持此，即指本經。本經為決定大乘，以是如來決定
境界。行人持之，其心亦決定故。如護眼目者，顯護之最嚴，即一塵一沙，亦不使有犯故。道場
所修行處，如前建立道場，剋期修行之處。謂自領徒眾，周界旋護。晨夕守護者，晝夜常巡，使
魔鬼不敢有犯，自應無有退轉。其家，即私宅也。永無災障等，顯人眷安和。財寶豐足等，顯門
庭富饒。此金剛守護之福也。

　　【記】世尊所叮囑護持，是賢善首菩薩。然賢善首菩薩，尚有許多眷屬，即八萬金剛等是。
有此眷屬，方能任護持之責，否則一人何能為力？即如山僧此次講經，若無眾多居士護法，所講
亦難成就，可見護法必得眾多之力也。金剛以護法為其本分。八萬金剛，以火首為首領者，婬欲
火最足壞定，此金剛以觀照淫欲之功，能化欲火而成智慧火也。本可證果，自願居金剛位，護持
三寶。尼藍婆未經譯義，當是藍面金剛。其相麤勇，故僅右繞而未長跪。無論上中下根人，凡能
奉持此經而修行者，金剛皆為守護，故用乃至二字括之，不僅使徒眾往護，且自率領以往。令不
退轉，以上是護持出家人。其家以下，是護持在家人。

　　<h6>戊二諸天護</h6>

　　<bf>爾時大梵王。二十八天王。并須彌山王，護國天王等。即從座起，頂禮佛足。右繞三匝，
而白佛言：世尊！我亦守護是持經者，常令安隱，心不退轉。</bf>

　　【講】大梵，是王大千界之主。佛佛出世，願為請轉法輪。二十八天，總指三界諸天。須彌
山王即忉利。護國天王即四王。此中既總舉三界，又別舉忉利四王者，以其有統眾之威，能護持
故。

　　【記】色界第一天，為大梵天。二十八天，即自四天王天至非非想處天也。須彌山王，即忉
利天主，又名帝釋。護國天王，即四天王，俗呼四大金剛是也。安隱，指身心言。隱字作靜字解
。在身則四大調和，故安。在心則不起妄念，故隱。既得安隱，自不退轉。

　　<h6>戊三善神護</h6>
<pb n="207"/>

　　<bf>爾時有大力鬼王，名吉槃茶。與十萬鬼王，即從座起。頂禮佛足，右繞三匝，而白佛言：
世尊！我亦守護是持經人，朝夕侍衛，令不退屈。其人所居一由旬內，若有鬼神侵其境界，我當
使其碎如微塵。</bf>

　　【講】吉槃茶，可畏鬼也。食人精氣，其疾如風，變化無端。住於林野，管諸鬼眾，故號為
王。不屬人天，單居鬼趣。一由旬，四十里也。守護方隅，其場圍如此。

　　【記】大力鬼王具有天眼天耳神足等通。阿修羅王，即其死後所化。能與諸天爭權，可見若
無佛法出世，此等鬼王，必不能發心護法，而擾亂世界矣。大力鬼王，是治鬼之王。天魔外道，
非彼所管。

　　<h3>乙四總結流通</h3>

　　<bf>佛說此經已。一切菩薩天龍鬼神八部眷屬；及諸天王梵王等，一切大眾。聞佛所說，皆大
歡喜！信受奉行。</bf>

　　【講】佛本無說，何嘗有已。今約一期事竟，名為已也。世尊說法，隨處皆有常隨之眾。謂
如舍利弗等四眾弟子，內護眾也。佛法賴斯傳故。天龍八部鬼神，外護眾也。大法仗其護故。今
經了義大乘，主伴說聽，皆在定中。名為獨菩薩法。故經序列眾中無二乘名。以非彼二人境界故
。即有金剛諸天鬼神等眾，只好於空中隱形不露。密受其益，至今說聽既終，一期事訖，彼等乘
願護法，出眾具儀，對佛發願，護教衛人。所以結集者最後提出。足見平等法會，真俗融通，不
可思議！非凡情所可擬度者也。

　　【記】內護法者，護持說法之人。佛法正傳，唯僧是賴，故說法須仗出家人。若居士弘揚教
乘，亦可講經。唯切不可升坐高座，祇可平坐。外護眾者，護持所傳之法。今當末世，天龍鬼神
等，雖來護法。然非肉眼所能見，故護持佛法，又必藉居士之力。居士內蘊慈悲，不妨外示威德
。故世尊當涅槃時，囑付國王大臣護法，即是此意。此會皆是菩薩眾，而經末特標大眾者，顯是
平等法會，不可思議也。山僧持誦此經，經三十餘年。最初並非真發大心。不過因見經中有財寶
豐足常不乏少二語，方始發心誦持。在出家人雖不圖富厚，然亦須四事具足，庶可安心修道。迨
<pb n="208"/>
至誦持既久，漸能依文會意。直到今日，且能對諸居士說此經教。是不但財寶豐足，即法寶亦復
豐足。可見誦持大乘經之功德，不可思議！諸君勉之（按大師此節，現身說法。意在使聽者心生
欣羨，引之入道。純是一片悲心。讀者幸勿誤會，記者識。）諸經之末於信受奉行下，常有作禮
而去一語。此經獨無者，因此會乃定中說法。諸菩薩等皆入三昧，同住如來平等法會。來既未嘗
來，則去亦無所去也。結集人不安此句，亦有深意。凡一法會，必有四眾。四眾者，不僅指出家
之比丘比丘尼，在家之優婆塞優婆夷也。一、發起眾。即發起此會之人也。二、影響眾。謂多年
老參，為新學之影響，彼新學見其來而亦來者也。三、當機眾，即聞法而能明其理者也。四、結
緣眾。雖聽而不明其理，不過結緣而已。佛說此經，大眾皆大歡喜，信受奉行。今山僧既將此經
大體說訖，望諸君亦當皆大歡喜，發菩提心，自利利他。使未讀者能讀，已讀者能信受奉行也。
講經聽經，皆有功德。此種功德，將歸諸誰？是宜迴向西方，普願法界眾生，同歸極樂淨土，同
發大心，同修大行，同證大果，則我願成就，諸居士之願亦成就矣！

　　<si>願此以功德　迴向於淨土　上報四重恩　下濟三途苦
　　若有見聞者　悉發菩提心　盡此一報身　同生極樂國
　　弘經功德殊勝行　無邊勝福皆迴向　普願沉溺諸眾生
　　速往無量光佛剎　十方三世一切佛　一切菩薩摩訶薩
　　摩訶般若波羅密</si>

　　<sr>（弟子、妙煦、顯覺、顯琛、手錄。）</sr>

　　<h1>跋</h1>

　　自戊午年北京發起講經會。請寧波觀宗寺，諦閑大師開講圓覺大經。大師於講義之外，稱性
而談，別多發揮。維喬與江味農，黃少希二君，按日手錄。而由江君編纂成篇。隨時呈大師印可
，錫名圓覺親聞記。與大師之講義，別本刊行，亦既有年。讀大師之講義者，罔不以親聞記參互
對觀。而咸謂別本單行為不便。維喬等亦擬彙編成書，以便學者。塵俗牽掣，卒卒無須臾之閑，
從事於茲，良用內疚！丁卯之秋。海鹽徐君肇華兄弟，為其祖母昇西祝福。發願刻經，請於大師
，應刊何種。大師指示刊印圓覺經講義親聞記彙編。徐君蔚如以編校之責，囑託維喬。此固維喬
之夙願也。因於戊辰之冬，竭數月之力以成之。唯此編間有數處，刪節繁文岐義，與單行本略有
出入。至次序之未順，字句之訛舛者，皆一一釐定而更正之。書成名曰大方廣圓覺修多羅了義經
<pb n="209"/>
講義附親聞記以示雖彙成一編，仍不失原書本來面目之意云爾。民國十八年歲在己已孟夏。蔣維
喬法名顯覺謹跋。

　　<h1>跋</h1>

　　自大法東流，建立教觀，至天台而始備。顧智者大師談玄說妙，若無章安為之記，則後之人
雖欲聞法，孰從而聞之？諦閑大師，台宗嫡子。乙卯之歲，宣講首楞嚴經於都下。都人士聞風興
起，不可勝數也。人事變遷，忽忽三載。曩時曾預法筵，若未預法筵者，靡不渴仰圓音，佇聞明
誨。爰於丁巳之冬，發起戊午講經會。次年春，霨承同人委託，親迓師甬江。師年六十一矣，又
方示疾。鑒其誠意，慨然許諾。孟夏之月，航海達京師。開講圓覺大經於江西館。手草講義數萬
言，亦既彰彰在人耳目。而當宣講時，就講義中一句一義，觸類引申。樂說無礙。江君味農，蔣
君竹莊，黃君少希，日依座下，弭筆為之記。視講義又數倍之。擇其尤要者，編次成書。呈師印
可，命名曰圓覺親聞記。與講義並行於世。蓋用力至劬矣。霨竊維陳隋之季，圓覺大經，未入中
土。天台承南嶽之傳，盛弘止觀，咸與是經合。唐代是經譯成，賢宗圭峰大師撰大疏略疏，又各
為之鈔。由是此經若為賢宗獨弘之經。台宗疏解，傳者蓋寡。師奉斯經為日課，曆數十年如一日
。出其心得，依天台家法闡揚之。如釋二十五輪，用摩訶止觀圓接別別接通之說，多發前人所未
發。至於抉剔迷妄，指導修途，懇切獨到之處，精深圓妙。非獨與圭峰疏鈔，足以互相發明，即
天台教觀，亦因之而益顯。講義所未及載者，又得是編為之輔。學者合而觀之，不翅親承大師謦
欬，弘揚大化。師之願與三君子之願，交光相羅，如寶絲網。輾轉開導，無有既極。盛矣哉！近
百年來，賢宗久不振。獨天台一宗，猶如杲日麗空，普照大地，實賴吾師。而師說法之妙，得三
君子而愈彰；則師之得三君子，何異智者之有章安哉？霨幸獲預校勘之役，不揣固陋，敬識數語
，以誌欽仰。
　　<sr>戊辰仲秋浙西徐文霨謹跋</sr>

　　<sr>（據揚州宛虹橋眾香庵板）</sr>

　　<sr>（注）：大師於戊午講經會自編圓覺經講義。會中蔣維喬（顯覺）江味農（妙煦）黃少
希（顯琛）三君隨聞記錄，又出圓覺經親聞記。分在商務印書館及佛學書局印行。後蔣維喬居士
奉大師命將講義與親聞記彙編，由徐文霨居士刻木板印行，本頗完善，今據此編訂。</sr>

<pb n="210"/>
　　<sr>——倓虛——</sr>



<article>普賢十大願王別釋</article>

<sr>諦閑法師講述</sr>
<sr>——在永嘉城——</sr>

　　<h1>一　緣起</h1>

　　山僧，今日受吳璧華居士請，講普賢行願品；因時迫不及詳談，僅將普賢十大願王，別為解
釋。

　　<h1>二　總標</h1>

　　所謂十種行願者：一為禮敬諸佛，二為稱讚如來，三為廣修供養，四為懺悔業障，五為隨喜
功德，六為請轉法輪，七為請佛住世，八為常隨佛學，九為恒順眾生，十為普皆回向。此十大願
王，曾稱所起，故一一都云，盡十方，遍法界，極微塵數，約橫論也。又一一皆云，眾生界盡，
眾生業盡，眾生煩惱盡，此十大願，終無有盡，約豎論也。

　　<h1>三　別釋</h1>
　　<h2>甲　禮敬諸佛願</h2>

　　第一大願：「禮敬諸佛」。普賢菩薩，自己禮敬諸佛，是為行；希望大眾各各禮敬諸佛，是
為願。願與行，二而一，一而二也。禮敬諸佛者，即俗稱拜佛。普賢菩薩拜佛，欲人人皆如彼拜
佛。普賢菩薩所禮敬者，盡法界遍虛空諸佛，皆是當人自心之佛。佛者，覺也；自覺、覺他。自
覺我身根前有諸佛，諸佛前皆有我身；是故一一塵剎中皆有佛，一一佛前皆有普賢，一一普賢皆
悉合掌禮拜。則一普賢之身，遍入一切普賢身內；一切普賢，皆攝歸一普賢身內。蓋以行願力故
，深心信解，如對目前。大經云：「一切法無生，一切法無滅；若能如是解，諸佛常現前。」「
<pb n="211"/>
諸」者，不一之稱。此界彼界，十方三世一切佛，故謂之諸佛。過去佛為已成之佛，未來佛即在
目前，現在我們大眾，人人皆是。何以故？一切眾生，皆有佛性故。

　　「禮敬」者，由心恭恭敬敬，運於身口，而遍行禮拜。不然，謂之慢拜。身雖拜跪，口雖持
名，而心則重重妄想，是名為禮拜，實則功德微少。普賢行願，除有慢障，必起敬意，統身語意
業。以身業敬者，為顯佛有天眼通故；以語業敬者，顯佛有天耳通故；以意業敬者，顯佛有他心
通故。常修禮敬，一心不亂，五體著地，深入法性，離能所相。即說偈曰：「能禮所禮性空寂，
感應道交難思議；我此道場如帝珠，阿彌陀佛影現中；我身影現彌陀前，頭面接足歸命禮。」是
則內佛外佛，同一實相；隨一一禮，若佛若禮，重重無盡。

　　上言法界即我自心，我心即法界。我欲禮敬諸佛，須先放下萬念，清清淨淨。在一拜中，一
面觀想，一面念：「一心頂禮本師釋迦牟尼世尊，及十方三世一切諸佛。」又「一心頂禮西方安
樂土，大慈大悲，阿彌陀佛，及十方法界常住諸佛。」經云：「憶佛念佛，現前當來，必定見佛
。」吾人心中憶佛，名為修慧；身跪口念，名為修福。福慧雙修，則禮敬之事畢矣。普賢如是禮
敬，即為普賢行願。普賢不在外求，而在各人心中求。普賢乃眾生心中之普賢，眾生乃普賢心中
之眾生。普賢心、釋迦心、眾生心、菩薩心，無二無別；以心體同故。行普賢，願亦普賢；行非
普賢，願亦非普賢。推言之，心向諸佛如來，我心即諸佛如來；心不向諸佛如來，我心即非諸佛
如來。何以故？是心是佛，是心作佛。普賢禮敬諸佛，是普賢行，是普賢願；我禮敬諸佛，是我
行，是我願。

　　或曰：拜佛誰不能拜？雙手合掌，兩足著地，何難之有？殊不知無心拜佛，狀若舂米，拜如
不拜，獲益甚微。必也內存至誠，使身口意三業統一；如此拜佛，則感應道交，不可思議。山僧
從前最喜拜佛，因庚申年六十三歲，患痰濕入筋絡病，不能坐立跪拜，但作觀想禮佛。後因體力
漸衰，或起立難，不行跪拜，而行坐拜，心中觀想，若對西方三聖，恭恭敬敬，與跪拜無異。即
如吾人旅行在舟車中，或病臥床榻上，不能身向西上，皆堪作觀拜跪，如對西方佛前而禮敬之。
此皆拜佛法門。依此實行，功德無量；否則，粗心慢拜，功德即少。何以故？我心恭敬，則佛心
顯；不恭敬，則妄想多。妄想乃眾生心，非佛心也。

　　<h2>乙　稱讚如來願</h2>

<pb n="212"/>
　　第二大願：「稱讚如來」。「稱」謂稱述。「讚」即讚揚。稱述聖德，讚揚其美。又稱揚讚
歎之謂也。「如」者，如如不動，妙道圓融，即自心不生不滅之體，湛然寂照，亙古今而不變。
「來」者，去來也；即謂如如不動之體，無去無來，能去能來。「如來」即佛。佛為通號，意取
三覺圓備義。如來亦通號也；謂後佛出世，如同先佛再來故。義翻為覺，覺者不迷之謂。言宇宙
萬物，本來不迷，如柳綠花紅，鴉啼雀噪，皆宇宙真理之所顯現，唯眾生不能覺迷耳。若一旦轉
迷成覺，即能見宇宙之真理與萬法，無不與我妙合。蓋宇宙萬法為法身如來，萬法妙合之我，為
報身如來。即宇宙之真理為法身，其感得者為報身。而感得此真理應眾生之機根，出現於世以示
說者，為應身如來。此法身報身應身三者謂之如來。三身同一真理，不過以其體為法身，以其相
為報身，以其用為應身，即大方廣之體相用也。釋迦如來，能應用其所感得之真理，而現三身，
隨機說法，本為應身。因說法而現千丈盧舍那如來報身。在華嚴會上，現毗盧遮那如來法身。三
身雖分而實一；蓋離法身無報身，離報身無應身；見法各異，而其所歸一也。

　　十方三世一切諸佛，皆具三身；而眾生一身，亦當具足三身。何以故？有正緣了三因故。正
因即法身；如涅槃經云：「一切眾生悉具佛性，如來常住而不變易。」即法身也。緣因即應身；
如勸大眾念佛、拜佛、聽經，功行圓滿，即應身也。了因即報身；如大眾聽經，句句入耳了解，
即報身也。

　　上述正緣了三因之果，次重重宣如來三身之義。金剛經云：「如來者，即諸法如義。」又云
：「無所從來，亦無所去，故名如來。」是為法身如來。佛頂經云：「性真常中求於去來了不可
得。」轉法輪經云：「第一義諦名如，正覺名來。」佛頂經云：「明極即如來」，是為報身如來
。成實論云：「乘如實道，來成正覺，故名如來。」佛頂經云：「自覺已圓，能覺他者，如來應
世。」是為應身如來。以上列舉如來名義，今說當體如來，即諸佛與眾生，同為清淨法身。清淨
法身，原係自性天真佛。以人人悉具佛性，即心即佛，是心作佛故。又行種種功德及禮拜，莊嚴
清淨法身。至若報身，其受用有二：一為自受用報身，二為他受用報身。介紹報身者，則為應身
，入九法界，各各差別，分身度脫。地藏經云：或現男子身，或現女人身，或現天龍身，或現神
鬼身，或現山林川原河池泉井；利及於人，悉皆度脫。或現天帝身，或現梵王身，或現轉輪王身
，或現居士身，或現國王身，或現宰輔身，或現官屬身，或現比丘、比丘尼、優婆塞、優婆夷身
，乃至聲聞羅漢，辟支佛菩薩等身，而以化度；非但佛身，獨現其前。稱讚法報應三身如來偈曰
：「天上天下無如佛，十方世界亦無比；世間所有我盡見，一切無有如佛者。」又讚法身如來云
：「清淨妙法身，湛然應一切。」讚報身如來偈云：「阿彌陀佛身金色，相好光明無等倫；白毫
<pb n="213"/>
宛轉五須彌，紺目澄清四大海；光中化佛無數億，化菩薩眾亦無邊；四十八願度眾生，九品咸令
登彼岸。」讚應身如來偈云：「堂堂黃金相，巍巍不動尊；天上與人間，無不咸恭敬。」此即具
前禮敬之中，以身業禮，以口業讚，以意業敬，是則名為三業供養。法身如來如遮那，報身如來
如彌陀，應身如來如釋迦等，皆以德彰名。我之稱揚讚歎，即頌如來之萬德洪名。但釋家讚佛偈
甚多，不勝枚舉，亦視讚者之功行何如耳。或唱或念，其功德都不可思議。茲姑舉一方便法門，
無論男女老幼，人人能讚，即念「南無阿彌陀佛」六字是。念彌陀雖為稱讚彌陀，即對十方世界
諸佛，我能以一念讚盡。何以故？十方世界一切淨土，總攝於西方極樂淨土；念西方佛，即念十
方佛也。

　　丙　廣修供養願

　　第三大願：「廣修供養」。所供之境，有豎有橫。豎則指過去現未三世一切佛，橫則言盡法
界遍虛空十方一切佛。普賢菩薩修行，無論三世十方一切諸佛，悉皆供養，願亦如是。至所供養
者，究竟何物？不外乎財供養與法供養。

　　初釋「財供養」：人以自己無金錢，即不能行此供養；然外財供養用金錢，而內財供養不用
金錢。法華經云：用身口意三業恭敬供養，即禮拜讚歎供養，是為豎供養；若出門隨時隨處供養
，為橫供養也。至於外財供養，有財當施；有財若不施，是名慳貪，為生死根。吾人慳貪之心一
起，即反對慈悲，則背宇宙布施之妙用矣。修行者，具大慈悲心故，隨緣施捨，盡心供養；即一
香一華，亦稱理成就。有偈曰：「願此香華雲，遍滿十方界；供養一切佛，菩薩一一乘僧。」供
養過去佛，若釋迦如來；供養未來佛，若彌勒如來。唯現在無佛時代，從何供養？即十六觀經云
：「孝順父母，奉侍師長。」願吾人對於生我父育我母，必孝必順；對於師長，服勞奉養。至如
女子之嫁也，對於公婆，克盡婦道，殷勤侍奉，是皆供養現在佛也。倘不供養家中活佛，將供養
何人？近佛不拜，遑論遠佛？是皆吾人所當注意者也。即如現前大眾，當體有成佛性，特未修耳
，修則遲早必定成佛。人人皆是未來諸佛，知此則彼此謙恭，道德相尚，乃真實共和平等，無結
內排外，貴自賤他，不為名利臣奴，不隨潮流胥溺，故佛法最適於今日之共和時代。但修行之人
，不僅對人類而禮敬之、供養之，即牛羊犬豕等眾生，亦以戒殺放生為重。何以故？一切眾生具
佛性故，當來必定成佛故，即恭敬供養未來諸佛故。如是供養，緣慈悲心，起慈悲心，可拔一切
業障根本。隨地隨時，修此供養，是名廣修供養。

<pb n="214"/>
　　次釋「法供養」：如法師說正法以轉迷啟悟為主旨。眾生在迷，法師本慈悲心，為開眾生覺
路故。用法布施，即以法供養法界也。然法師既能以法供養，非法師亦可修此供養。即以「南無
阿彌陀佛」六字萬德洪名，逢人即勸，逢人即念，亦可法供養也。凡廣修供養者，對於財法二施
，均由小至大；先勸一家，由一家及他家，從一方及十方。其實普賢緣性起修，一字一句，周遍
法界，知佛法者，無待贅述。

　　<h2>丁　懺悔業障願</h2>

　　第四大願：「懺悔業障」。業障不懺悔，則廣供不廣供，讚歎不讚歎，禮敬不禮敬，皆為業
所障。如說八苦，從苦入苦。在睡眠中，夢想顛倒，早起則妄想愈多，殆被業障所牽身。總之，
善業少而惡業多。惡業何來？皆從心造。心能止惡，心能修善。吾人所以行善惡者，皆以身與口
與意三者之故，謂之身業口業意業。此三業正，則善自然而修，惡自然而止；此三業不謹，則惡
事乃成。所謂成惡事者，身三口四意三。身三者，即殺生、偷盜、邪淫是，皆由身所成之惡事也
。口四者，即妄言、綺語、惡口、兩舌是，皆由口所作之惡事也。意三者，慳貪、瞋恚、邪見是
，此由貪、瞋、癡三毒而成，為一切惡業之本也。由三業而造出十惡，止此十惡，而守不殺生、
不偷盜、不邪淫、不妄言、不綺語、不惡口、不兩舌、不慳貪、不瞋恚、不邪見之十戒，是為十
善。吾人作惡當墮惡道，行善則功德無量，當生善道。殊不知善業障心，難出三界。如作上品五
逆十惡身，感地獄道身；行中品五逆十惡身，感畜生道身；作下品五逆十惡身，感餓鬼道身。作
下品十善者，感修羅道身；行中品十善者，感人道身。單修上品十善，得生四天王及忉利天官；
修上品十善兼坐未到定，得生欲界空居四天。色界四禪，共十八天。初禪三天，難逃火災；二禪
三天，未離水災；三禪三天，猶遭風災。四禪九天，無雲、福生、廣果三天，凡夫住處，修禪者
得生其中；無想天外道所居；無煩、無熱、善現、善見、色究竟五天，第三果居處。未得四果，
尚有分段生死。以上十八天，離欲麤散，未出色籠，故名色界。上來三途是惡業，欲界六天是善
業，色無色界，是不動業。此三種業，皆能障心，均不免為生死牢籠；所以云三界皆苦，無一可
樂。若要豎出三界，實難之難！是故勸他念佛不肯念，求生淨土不肯求，頭出頭沒，生生死死，
輪迴六趣，無有盡期。古德云：「萬般皆是苦，唯有業隨身。」或言我一生皆行善事，何業障之
有？獨不知無始以來，從身、語、意所生一切業障，誠難邇述。故行願品云：「若此惡業有體相
，盡虛空界，不能容受。」吾人既有業障，必當早求懺悔。懺者懺其前愆，悔者悔其後過。然懺
悔之法亦多端矣，念「南無阿彌陀佛」，亦懺悔之最好法門。經云：「念佛一聲，能滅八十億劫
生死重罪。」又云：「拔一切業障根本，得生淨土陀羅尼。」故人能念佛持咒，則業障自除，事
<pb n="215"/>
理自然明了。若生從糊塗來，死隨糊塗去，如何是好？但生者已生，死時當求正念分明。欲求正
念分明，須要至誠懇切，用身、語、意三業懺悔。蓋因自己一切業障，從三業來，亦當從三業去
也。奉勸大眾，信得真，願得切，老實念佛，橫超三界，帶業往生。無論利根鈍根，業輕業重，
但肯信願持名，無不往生極樂。故古德偈云：「六欲諸天受五衰，三禪尚自有風災；假饒修到非
非想，不及西方歸去來。」不我欺也。

　　<h2>戊　隨喜功德願</h2>

　　第五大願：「隨喜功德」。此四字扼要在德之一字。德作得釋，即從功行上心得也。凡人一
生所作事，不自檢點，都糊塗自了，急宜攝心仔細思之，從六根門頭參透，功過孰多？得失孰多
？較量過後，痛下警察悔改工夫始可。不爾，便從糊塗生來，從糊塗死去。一生不明因果，忽略
功德，從身口意積成種種罪業。舉足動步，莫非是罪；伸口胡言，莫非是辜。此之謂可憐愍者！
所以菩薩隨喜而作功德。功德分二種說：一、世間法，為有漏功德。如慈善業，造橋修路齋僧建
寺等。慶悅讚嘆，不生煩惱是。二、出世間法，為無漏功德。了生脫死，廣修六度是。但世間功
德為有漏，出世功德為無漏。倘能隨喜而修，以世間一切之因，回向無上菩提，亦可轉有漏為無
漏矣。是故遇諸公益事，有力則助力，無力則讚嘆。切實量力，隨喜而修。世上有何嫉妒，更有
何爭鬥哉？有等顛倒凡夫，對諸功德，非唯不隨喜，且心生破壞；此因業障深重，當代念佛為之
懺悔也。現今提倡淨土法門，亦是了生脫死功德。對善信者，從而策勵之；對未信者，從而稱揚
之；亦為普賢菩薩隨喜之功德。所以隨喜淨土法門，當稱揚彌陀功德。古德云：「不用三祇修福
慧，但將六字出乾坤。」我能隨喜淨土功德，此即先德所謂見賢思齊者也。

　　<h2>己　請轉法輪願</h2>

　　第六大願：「請轉法輪」。凡夫肉眼，所見甚近，不能見遠。初見道位須陀洹，能斷三界八
十八使見惑，僅見一四天下。二果修道位斯陀含，能斷欲界九品思中前六品盡，得見中千世界。
三果修道位阿那含，能斷欲殘思盡，進斷上八地思，則見大千世界。無學道位阿羅漢，能斷見思
俱盡，始見三千大千世界。初地菩薩，能斷一品無明，則見百三千大千世界。乃至十地菩薩，能
斷十品無明，則見千千萬三千大千世界。普賢位同等覺，則見十方世界。夫所見之眼界有差別，
則所轉之法輪有不同也。說法如轉輪，不信佛法，心無主宰，胡思亂想，曷能去惡向善，轉凡成
聖，作隨喜功德哉？譬若穀然，入舂去殼，方成白米；米之潔白，雖本生成，然非輾轉，不能出
<pb n="216"/>
見。吾佛說法，一句一句，皆從心中露出；大眾聞法，一句一句入身，皆轉入心中，而成妙法矣
。現時釋迦已成佛，彌勒未降世，究從何請？即山僧到此說法，因諸大居士之請，對大眾說十大
願王，以了無邊生死之苦；我代佛說法，即轉法輪也。諸大居士之請，即請轉法輪也。大眾當深
信無上清淨心，在聞法時，始顯然出現，為來日隨喜而生功德。今日之請轉法輪，誠有無量之功
德也。

　　<h2>庚　請佛住世願</h2>

　　第七大願：「請佛住世」。凡夫徒執佛說涅槃經後即入滅，以為佛已捨世，曷能請佛住世？
不知請佛住世，即請自己佛；是心作佛，即心即佛也。夫眾生心淨，見佛常住；眾生心垢，見佛
捨命。是故佛之常住與否，皆眾生心之淨染相應。吾人若念念在佛，即時時請佛住世。勤修六字
，則淨念相繼，吾佛則當然顯見。

　　<h2>辛　常隨佛學願</h2>

　　第八大願：「常隨佛學」。吾佛廣說法華，普度眾生，先覺也；眾生聞法，廣修佛事，以了
生死，後覺也。凡夫若無普度大力量，當善治一家，家齊而後國治，國治而後天下平。此與孔聖
大學之道亦相融合，為入世法所不可缺焉。夫自利然後能利他，常誠心托佛，從因至果，引得心
智，隨之而學。常常如在，始終不變，即常隨佛學之大旨也。

　　<h2>壬　恒順眾生願</h2>

　　第九大願：「恒順眾生」。此我佛利他行也。發大悲心，下菩提種，以饒益有情，樂利眾生
，當從恒順兩字下著手工夫。曠觀十法界，佛占其一，眾生占其九，地獄、餓鬼、畜生，皆因六
根門頭，造業墮落，乃三惡道之眾生也。天道著樂，人道苦惱，修羅瞋恚，乃三善道之眾生。聲
聞是自了眾生，緣覺是孤調眾生，菩薩是大道心眾生也。對此九界眾生，當嗟嘆之，憐愍之，饒
益之，成就之。以佛心廣修佛行，無一非布施之事業，無一非恒順之心情。遇乞丐也，體其挨寒
受餓，即量力施財；遇臨殺之畜生也，悲其戀命怕死，即實行買放。蓋佛心即大悲心也，為菩提
之根本。樹無根，則枝葉不茂；心不悲，則度生不切。一切眾生，是我福田，宜恒順之。至于家
中父母兄弟，可不孝順愛敬乎？推言之，於社會因不順而肇爭端，於國家因不順而興兵禍；苟能
<pb n="217"/>
人人順悅，則可享真正共和之幸福矣！

　　<h2>癸　普皆回向願</h2>

　　第十大願：「普皆回向」。此事最易明了。譬如我今日說法一句，是一念好心功德；作一好
事，是一好事功德。即非自己功德，要皆回向於大眾。回向可分三種：一、回自向他。凡作一切
事，悉當回向盡虛空遍法界一切眾生。二、回因向果。將自己日日所念佛，為眾生回向極樂淨土
。三、回事向理。吾人將所作事，應行放下。經云：「一切有為法，如夢幻泡影。」凡世出世間
，一切諸事，皆是因緣所生之法，當體即空即假即中。即空是真諦，即假是俗諦，即中是中諦。
總之所作功德，即非功德。昔達摩見梁武帝，帝問以朕所作佛事，究竟有何功德？師曰：「無。
」帝駭然！自念一生造寺四百八十，齋僧無算，何以無功德？師曰：「是為有漏功德。」帝曰：
「何謂無漏功德？」師曰：「淨智妙圓，體自空寂，周遍法界，是為無漏功德。所以帝淨智自事
，是無功德。」是故大眾念佛，或隨喜功德，恒順眾生，皆回向法界。但貧僧深痛女眾，恒以念
佛作幽冥路上鏹貫。是由一念貪心，便為生死根本，深為可愍者！當知念佛首重了生脫死，求生
西方，為此生最難得之事。古德云：「得人身如掌上土，失人身如大地土。」正與「人身難得，
佛法難聞」之意符合。深願大眾當速悔改，切勿以念佛作金錢想。以上說普賢菩薩十大願王竟，
是導華嚴海眾，歸到極樂。今大眾既明了透澈，我且以普賢行願，為我行願；即以禮敬諸佛回向
，以稱讚如來回向，以廣修供養回向，以懺悔業障回向，以隨喜功德回向，以請轉法輪回向，以
請佛住世回向，以常隨佛學回向，以恒順眾生回向，是為普皆回向。回向是一件極緊要事，所作
功德，無論巨細，乃至一毫之善，一塵之福，皆可回向西方，莊嚴淨土。譬如投少水於大海之中
，量即同海。所以為一己所積功德，其功有限；若回向於法界眾生，則其德即無邊際；是為回自
向他也。若將所作功德，如念佛、持咒、禮拜、誦經，及一切慈善功德，均可回向西方，與一切
眾生，同成佛道；即是回因向果也。須知所作善事，無論世間出世間，若大若小，一一無非因緣
所生，即空假中三諦之理。所謂全理成事，全事即理；故一一事，不須著相，自然理事圓融。理
既豎窮橫遍，事亦如之，故須回事向理也。（完）



<article>大方廣佛華嚴經入不思議解脫境界普賢行願品輯要疏</article>

<pb n="218"/>
<sr>諦閑法師著</sr>
<sr>——民國十六年在甯波觀宗寺編——</sr>

　　<h1>述輯要疏緣起</h1>

　　閑於前清光緒八年冬，首聽妙法蓮華經，至法師品時，心竊慕之；本擬立願，終身奉持全經
，定為日課，頻慮經文廣多，未能每日諷誦，心頗躊躕。時同學贈以古吳石刻梵莢本普賢行願品
；初展讀，至「又復是人，臨命終時，最後剎那，一切諸根，悉皆散壞；一切親屬，悉皆捨離；
一切威勢，悉皆退失；如是一切，無復相隨。唯有願王，不相捨離；於一切時，引導其前；一剎
那中，即得往生極樂世界。」心竊喜之，遂決意持此品為日課，終身奉為淨土指南。此本至今，
寶之若璧；光陰迅速，忽忽已四十餘年矣！今年秋，杭州功德林經理，鍾君康侯，邀集諸同仁，
組織講經會於城中菩提寺，祈請講觀音經；閑恐被機不溥，乃以病卻之，堅不肯行。後易講是經
，遂欣然允可。復慮精神不敷，挈法子炳瑞副之。開經日，聽者若雲擁，竟無插足餘地。日常萬
指圍繞，似覺津津有味，如飲醍，人皆讚歎歡喜，獲未曾有，豈非教被乘時也歟！自信持誦，不
唐捐也。講畢旅甬，一經月餘，每日持誦，覺得當時所講詞句，儼然猶在唇吻之間。至臘月初，
乃取清涼疏、圭山鈔，首尾詳閱一過，始知當日所講者，若華嶽之一塵耳。竊惟疏太約，鈔過豐
，至今又歷千餘年矣，時愈遠，而根愈鈍，人非昔比，所以久置高閣，閱者幾希。閑為求豐約適
宜，遂於十五日拈毫起草，採摭疏中精要言詞，按科疏釋，經前添以當日所講之釋題玄義。為便
初學，非敢謂以被時機也；乃命名為輯要疏。如不以人廢言，未始非供養海中之一滴也夫。時維

　　<sr>民國十六年，歲在丁卯，臘月二十三日擱筆。</sr>

　　<sr>釋諦閑述於四明觀宗寺之密藏居</sr>

　　<h1>釋題</h1>

　　<h2>甲一　釋經題</h2>
　　<h3>乙一　總明五義</h3>

　　舉凡釋經，仰遵吾祖，輒陳五義。釋經題中分二，初總明五義分四：一標名，二生起，三引
<pb n="219"/>
證，四通別。標名者：一、人法兼喻三事具足為名。二、一真法界性具三千為體。三、十大願王
導歸極樂為宗。四、拔眾苦與佛果樂為用。五、圓頓大乘第一乳味為教相。生起者：要悟真理，
須先知名，欲彰大教之功，乃立具足之號，故先釋名。使聞名以識體，如獲兔而忘晜，見月而忘
指，故次顯體。雖明一真之體，備顯性德圓融，不論妙行之宗，真體無繇契會，故次明宗。自行
曰宗，化他曰用，內行既著，外用乃彰，故次論用。以四義為指南，復須教相為區別，故後判教
，使偏圓不濫，時部甄分也。引證者：文云：「善男子！如來功德，假使十方一切諸佛，經不可
說不可說佛剎極微塵數劫，相續演說，不可窮盡。」故以三世具足為名。文云：「虛空界盡，願
王乃盡，而虛空界不可盡故，我此願王亦無有盡。」故以真界性具為體。文云：「是人命終，最
後剎那，世間一切，無復相隨，唯此願王，不相捨離，於一切時，引導其前，一剎那中，即得往
生，極樂世界。」故以願王導歸為宗。文云：「若人誦此願王，諸佛菩薩之所稱讚，一切人天皆
應禮敬供養，此人不久，當如普賢菩薩，速得成就微妙色身，具三十二大丈夫相。」故以拔生與
佛為用。華嚴大經，是佛初說，如日初出，先照高山。又如從牛出乳，故以乳味為教相。通別者
：西天諸祖，東土人師，各申佛經，俱造諸論；若釋題目，五章則通。又宗釋不同，大小殊異；
若釋題目，五章則別。

　　<h3>乙二　別名五義</h3>
　　<h4>丙一　釋名</h4>
　　<h5>丁一　釋經名</h5>
　　<h6>戊一　合釋</h6>

　　合釋者，如清涼國師，直釋七字云：「極虛空之可量，體無邊涯，大也。竭滄梅之可飲，法
門無盡，方也。碎塵剎而可數，用無能測，廣也。離覺所覺，朗萬法之幽邃，佛也。芬敷萬行，
榮耀眾德，華也。圓茲行德，飾彼十身，嚴也。貫攝玄妙，以成真經之彩，經也。」總斯七字，
為一部之宏綱，則無盡法門，思過半矣。

　　<h6>戊二　分釋</h6>
　　<h6>己一　釋別名</h6>
　　<h6>庚一　簡定</h6>

　　一切諸經，別名無量，舉要言之，不外七種：一、單人，二、單法，三、單喻，四、人法，
<pb n="220"/>
五、人喻，六、法喻，七、人法喻三事具足。單人，如佛說阿彌陀等。單法，如般若等。單喻，
如梵網等。人法，如藥師如來本願功德等。人喻，如菩薩瓔珞等。法喻，如妙法蓮華等。三事具
足，如本經等。

　　<h6>庚二　正釋</h6>
　　<h6>辛一　釋大方廣</h6>

　　大，以當體得名，離絕為義。方，以就相得名，常遍為義。廣，以從用得名，包博為義。此
三字，直指吾人現前生佛同體之心性也。心性具無量德，受無量名。云何具無量德？謂性體、性
量、性具。性體者，離四過，絕百非，體性堅凝，清淨無染，不生不滅，無古無今。性量者，豎
窮三際，橫遍十方。世界有邊，虛空無邊；虛空有邊，心性無邊。現在有邊，過未無邊；過未有
邊，心性無邊。無盡無盡，無量無量。性具者，具十法界也。舉凡十界，依正色心，假名實法，
心性無不具也。欲令易解，作此三說；得意為言，即性具是性體性量。性體離過絕非，性量豎窮
橫遍。即性具十界，離過絕非，豎窮橫遍。今言大者，指性體也；方者，指性量也；廣者，指性
具也。性體即中諦，性量即真諦，性具即俗諦。中諦統一切法，故言大；真諦泯一切法，故言方
；俗諦立一切法，故言廣。性體即心之體大，性量即心之相大，性具即心之用大。故知大方廣，
直指吾人現前一念之體相用，乃天然之性德也。云何受無量名？此心性，或名空如來藏，或名不
空如來藏，或名空不空如來藏，或名真如佛性，或名一真法界，或菴摩羅識、大圓鏡智、性覺妙
明、本覺明妙等皆是也。欲知三字分別顯性，請閱圓覺經講義釋題。

　　<h6>辛二　釋佛華嚴</h6>

　　上三字，直顯性德；此三字，巧顯修德。全性德而起修德，不三而三；全修德即是性德，三
而不三。言性德既是離過絕非，豎窮橫遍，而修德亦一一無非離過絕非，豎窮橫遍也。先出三字
名義。佛以就果得名，覺照為義。覺則悟大夜之重昏，照則朗萬法之幽邃也。華以從喻得名，感
嚴為義。感是感果，萬行圓成故；嚴是嚴身，眾德悉備故。嚴以功用受稱，資莊為義。資廣大之
體用，莊真應之佛身。上二字，是因果別相；此嚴字，是因果總相。因修萬行為能嚴，果彰眾德
為所嚴，能嚴所嚴皆云嚴也。次釋三字廣義。大疏以十義釋佛：一、法界義，謂性德真常，十界
依正，法法皆佛，是法身佛也。二、本性義，指根本智，謂智光寂照，玄鑑無私，即本具天真佛
，成報身佛也。三、涅槃義，涅名不生，槃名不滅，是依體受稱。疏主意以從用得名，謂從體起
<pb n="221"/>
用，化用自在，化畢歸寂，名涅槃佛，即應身佛也。四、隨樂義，謂樂是樂欲，指機感；隨是隨
順，指聖應。所謂有求必應，無感不通，即意生身佛也。五、成正覺義，謂因圓果滿，道樹告成
，即菩提身也。六、願義，謂稱性宏願，體周法界，即願身也。七、三昧義，三昧云正定，定屬
福德，由依大定，積福圓滿，即福德身也。八、業報義，謂報得相好，微妙難思，用嚴法身，由
因善業，即莊嚴身也。九、住持義，謂安住覺道，持攝迷流，福澤四生，恩霑九界，即力持身也
。十、心義，謂萬法由心轉回，威勢儀容映奪，即威勢身也。上來十義，第一當大字，第二當方
字，第三四合指廣字，第五當佛字，六七合指華字，第八當嚴字，第九當經字。前六字為別題，
經為通題。若別若通，皆不離於一心之所回轉，故第十總包上九，可謂總標七字，十佛齊融，為
斯教主，示物等有證必玄同也。華亦十義：一、含實義，表於法界，含藏性德故。二、光淨義，
本智明顯，無不照了故。三、微妙義，一一行門，皆同法界故。四、適悅義，順物機宜，令生歡
喜故。五、引果義，行為生因，結成正覺故。六、端莊義，行與願俱，恰恰相等故。十、無染義
，行與定俱，處濁恒清故。八、巧成義，所修德業，不作自成故。九、芬馥義，眾德住持，流香
彌遠故。十、開敷義，眾行敷榮，心華燦爛故。此十義詮華，如次對前，為十佛因，亦不離題之
七字故。嚴亦十義，即上十華，同嚴一佛，為嚴不同，即有十義。又此十華，如此嚴前十佛，即
是十義故。以華為能嚴，佛為所嚴。佛華為別相，嚴為總相。

　　<h6>己二　釋通名</h6>

　　通名指經字。經亦十義：一、湧泉義，謂深入經藏，談吐不窮，如泉源混混，湧注不竭故。
二、出生義，謂得經幽旨，言論出生，從一生十，輾轉資多故。三、顯示義，顯理具三千，示事
造三千，的是經中之奧義故。四、繩墨義，謂楷定正邪，如木隨繩而正直，喻心隨教而離邪故。
五、貫穿義，教中事理、智斷、行位、因果等，穿成一貫，不令零落故。六、攝持義，謂攝持所
化眾生，歸於本源，不令攀緣六塵，輪迴五道故。以上六義，依佛地論。七、常義，萬古常規故
。八、法義，千葉同軌故。此二義是梁昭明太子所出，感法師，以此常法二義，解繩墨湧泉云：
法則舉直以措枉，繩墨以譬之；常則汲引而無竭，湧泉以況之。九、典義，謂妙理圓正，無偏邪
故。十、徑義，超出生死之徑路故。釋經名竟。

　　<h5>丁二　釋品名</h5>

　　入，證入也。有能，有所。不思議境界為所入，普賢行願為能入。言不思議者，心言罔及故
<pb n="222"/>
。<ask>問：</ask>何法心言罔及為不思議？<rep>答：</rep>即解脫境是。解脫境界所以稱為不思議者，具含四
義：一、
事相，境界無邊，故不思議。二、理性，境界深遠，故不思議。三、理事無礙，故不思議。四、
以性融相，重重無盡，故不思議。言解脫，亦有二種：一、作用解脫，謂作用自在，脫拘礙故。
二、離障解脫，謂用二智照，離二障故。由於內體無障，故得外用無累。二義相成，總名解脫。
境界亦二：一、分劑境界，如國疆域，各有分劑，佛與普賢，德用分劑，無能及故。二、所知境
界，理境深遠，事境無邊，事理無礙，性相融通，唯佛與普賢，方究竟故。由於內證所知無邊之
境，故能外用無有涯涘。二義相成，總名境界。即於二境，得二解脫；此二不二，故不思議。以
上言所入也。言普賢行願者，夫行之與願，如鳥二翼，車二輪；闕一，即不能翔空致遠。必須二
翼完全，始可翔空；二輪具足，才能致遠。然普賢是人，行願是法，此品以人法為目；且人之與
法，俱堪稱為普賢。約人而言，謂普賢行願故；約法而言，謂法界之善，為普賢法故。言人普賢
者有三：一、道前普賢，指資糧加行二位，謂曲濟無遺曰普，位鄰亞聖曰賢。二、道中普賢，即
登地以上位，謂德周法界曰普，至善調柔曰賢。三、道後普賢，謂已證極果曰普，不捨因門曰賢
。約義而言，謂已成佛竟，行德周備，自利已圓，上無求進，不捨悲願，唯務濟生；隱實德而現
權形，示居因而號菩薩，即觀音、文殊等皆是也。果無不極，因終不捨；若斯菩薩，均得稱普賢
也。言法普賢者有二：一、指體名普賢，謂妙體周遍曰普，隨緣成德曰賢。二、約用名普賢，謂
一即一切曰普，一切即一曰賢。在一塵而廣大悉備，在萬有而獨立不移；其體如是，其用亦然。
以上言能入也。能所契合，泯絕無寄，斯為真入耳。品，類也。佛說此經，在逝多林，即舍衛國
，祇樹給孤獨園。約時，居第四，雖說在般若，義屬華嚴，故結集大士，結歸第一時部類，故云
「大方廣佛華嚴經入不思議解脫境界普賢行願品」云爾。此一品，有四十卷，今是最後一卷。普
賢菩薩，以十大願王，導引華藏海眾，往生極樂，故古人取列淨土三經之下，為淨土四經。時人
多有作為日課，深有見焉。釋名竟。

　　<h4>丙二　顯體</h4>
　　<h5>丁一　明須顯體</h5>

　　名為賓，體為主；名是假名，體是實質。名為體上之能詮，體為名下之所詮。凡種種文字，
無非名言；文存所依之理，即體也。而一切文字名言，均須因文達理，因言得體；如因筌得魚，
因指見月。若但逐名，而不悟體，如捉蛇尾，反遭其螫；世尊所以常為弟子說筏喻也。如云：未
渡河者，須用筏；已到岸者，不須舟也。經教亦然，未悟心者，須用文字；已悟心者，一切名言
，皆剩語也。如此經者，大方廣佛華嚴，是經名；普賢行願，是品目；乃至四十卷全文，一一無
<pb n="223"/>
非能詮之文言。就茲言下，一一皆顯所詮之理體；得此體已，方能全性起修，以修合性。前之釋
名一章，總詮三法；今之顯體一章，別在法身。宗章，別在般若；用章，別在解脫。教相，分別
總別，故於釋名之後，須先顯體也。體義有三：一者禮體義。體雖法身，必具二德，雖具二德，
還屬法身。具二德，故非縱；屬法身，故非橫；不縱不橫，故成妙體。妙體貴極，諸法中尊，一
切萬行之所歸趣，無量功德之所莊嚴，種種言辯之所詮顯；猶眾星拱北辰，群流歸東海，故須以
禮釋體。明是貴極之法，法身德也。二者體底義。謂悟此體者，窮萬法之源，到實相之底，故以
底釋體。明是透徹之宗，般若德也。三者達義。謂得此體者，會萬殊而不二，遍眾法而無遺，故
以達釋體。明是無礙之用，解脫德也。綜此三義，為一妙體。迷之，則歷劫長淪；悟之，則當下
具足。經云：「往昔由無智慧力，所造極惡五無間。」此堪證明歷劫長淪也。又云：「誦此普賢
大願王，相好智慧成圓滿，諸魔外道不能摧，堪為三界所應供。」此堪證明當下具足也。豈非名
後先須顯體之明證乎。

　　<h5>丁二　明正出體</h5>

　　今所出之體，而非華嚴全部，乃出當品別行一卷之體也。名雖有異，體即不殊。此品以一真
法界性具三千為體。論云：「一真法界性，具足十法界，依正本圓融，生佛無殊致。」意顯寂寥
包博，虛曠沖深，總賅萬有，即是一心。性絕有無，相非生滅，莫尋其始，寧見中邊。迷之則生
死無窮，解之則廊爾大悟。諸佛證之，妙覺圓明，現成菩提，為物開示。原無名詞，強號之為一
真法界，性具三千。經云：「心佛及眾生，是三無差別。」言無差別者，即指此體也。此之妙體
，性非染淨，遍能出生染淨諸法，故曰性具三千。言三千者，假名一千，謂佛假名，乃至地獄假
名。實法一千，謂佛五蘊，乃至地獄五蘊。國土一千，謂佛依報乃至地獄依報。隨舉一名，隨拈
一法，隨指一塵，無非法界；理事頓足，無欠無餘。言此假名、實法、國土，並云千者，須知吾
人介爾一念心性，試觀一念起時，必落一界。一界即具十界，十界互具，則成百界；如此百界，
各具性相，乃至本末究竟等十如是。以百界論之，便成千如是矣。故曰介爾有心，三千具足。只
此介爾極微劣心，三千性相，炳然頓具；非前非後，不減不增。何以故？一念體圓，名為理具；
隨起念時，即名事造。所以念體念用，同名為心。念體，則冥乎理具，而理具還包事造。念用，
則成乎事造，而事造還含理具。故得事理兩重三千，皆即一念心中圓具。如帝網珠，光光融攝，
重重無盡，難議難思，故曰大哉真體。不可得而思議者，其唯心性歟。

　　<h5>丁三　明決微疑</h5>
<pb n="224"/>

　　此品是華嚴經最後之一，原名入法界品。今譯為入不思議解脫境界普賢行願品。既是華嚴，
宜但用法界二字為體足矣，何須前添一真，後加性具三千耶？以別行品，貴在願王，導歸極樂；
而願王導歸，是此卷之妙宗。宗非體而不立，故於法界下加性具三千，意顯生佛之假名、五陰之
實法、淨土之依報，皆吾人心性本具之三千。俾修淨業人，讀誦此經，庶幾不起外求之念。須知
一真法界，即心性之異名爾。顯體竟。

　　<h4>丙三　明宗</h4>
　　<h5>丁一　須明宗</h5>

　　前顯體，顯性德；今明宗，明修德。性屬於理，修屬於事。性修原自交成，理事由來不二。
性假修顯，修藉性成。全性起修，故不二而二；全修在性，故二而不二。方之樑與柱，是屋之綱
維，屋內空，是樑柱之所取。今以屋空喻體，樑柱喻宗，繇有樑柱，方得受用屋空，故次體之後
，須明宗也。

　　<h5>丁二　正明宗</h5>

　　宗，趣也；乃修行之喉襟，會體之樞要。若行者不識宗趣，將何以領會不思議之妙體乎？故
宗趣不可不知。此品以十大願王導歸極樂為宗。經中十大行願，願繇性發，行從性起，一一行願
，無非稱性之修德也。性德離過絕非，豎窮橫遍，是故十大願王，一一皆離過絕非，豎窮橫遍也
。所以經中十願之文，前九大願，一一皆云盡法界虛空界。第一願云：十方三世，一切佛剎，極
微塵數，諸佛世尊等。第二願云：十方三世，一切剎土，所有極微，一一塵中，皆有一切世間極
微塵數佛；一一佛所，皆有菩薩海會圍繞等。此皆稱性之談也。所謂導歸極樂者，須知極樂世界
，為法界藏土，亦即稱性之淨土也。以稱性願王為因，即是以不生不滅為本修因；以稱性極樂為
果，即所謂然後圓成果地修證。私謂圓明法界性，不變能隨緣，聖凡與淨穢，皆依心變造。十大
願王，繇心發也；極樂世界，唯心土也。導念佛人歸於淨土，歸唯心之淨土也。華嚴善財，華藏
海眾，悉是登地大士。普賢尚以十大願王，導歸極樂，我何人斯，寧不愧煞！明宗竟。

　　<h4>丙四　論用</h4>

<pb n="225"/>
　　用，是力用；亦名功德。如來，以權實二智，鑑機施教為功能。此經以拔眾生苦，與諸佛樂
為德用。須知庸凡與佛聖，迷悟雖有殊，我心與佛心，究竟無有二。佛聖，果人也；成就三身四
智，五眼六通，十力四無畏，十八不共法等，種種功德。庸凡，因人也；具無量恒沙煩惱，造無
量恒沙業繫，受無量恒沙生死。迷悟之相，猶若雲泥。而言無二者，據相，則不二而二；約性，
則二即不二。蓋佛是悟眾生心內之佛，眾生是迷佛心內之眾生。悟者，悟眾生本具性體性量性具
也；迷者，迷諸佛所證性體性量性具也。心性之妙，豈受其迷；迷而不迷，斯言有在。是故眾生
本具性體，即諸佛法身；性量，即報身；性具，即應身。先德有言：諸佛心內眾生，塵塵極樂；
眾生心內諸佛，念念證真。佛即心，心即佛；未舉念時，早已成就；纔舉心念，即便圓成。所謂
感應道交，冥通聖智，不其然乎。經偈云：「往昔由無智慧力，所造極惡五無間，誦此普賢大願
王，一念速疾皆消滅。」是拔地獄苦之力用也。地獄極重之苦，尚能速疾消滅，其鬼畜修羅之苦
，不待言矣！惡道重苦尚拔，善道輕苦，又不待言矣！六凡分段麤苦尚拔，而三聖變易微苦，尤
可知矣！經中校量聞經功德，謂若人以滿十方佛剎微塵數世界，上妙七寶，供養爾所世界，諸佛
菩薩，經爾所佛剎微塵數劫，所得功德，不如聞此願王所得功德，比前功德，雖有百千萬億分，
亦不及一。或復有人，以深信心，於此大願，受持讀誦，乃至最少，一四句偈，此善男子，善得
人身，所獲福德，如偈云：「族姓種類及容色，相好智慧咸圓滿；諸魔外道不能摧，堪為三界所
應供。速詣菩提大樹王，坐已降伏諸魔眾；成等正覺轉法輪，普利一切諸含識。」此是與諸佛樂
之明證也。佛樂尚與，況菩薩神通樂，二乘涅槃樂，諸天五欲樂，均不待言矣！故以拔苦與樂，
為此品之勝用也。論用竟。

　　<h4>丙五　教相</h4>

　　教，是聖人被機之言。判，是分別異同之致。此經於五時中，是第一時；如日初出，先照大
高山王；於五味中，即是乳味。大經云：「譬如從牛出乳，從乳出酪，從酪出生酥，從生酥出熟
酥，從熟酥出醍醐。」以譬如來五時說法次第。牛，喻佛。五味，喻教也。於化儀，屬頓教；於
化法，兼明別教，正明圓教。故以圓頓大乘，第一乳味為教相也。判教竟。五重玄義已竟。

　　<h2>甲二　釋譯題</h2>

　　<bf>唐罽賓國三藏般若奉詔譯</bf>

<pb n="226"/>
　　譯者，易也；謂翻易梵土之文，譯為中國之字也。天子宣令曰詔。奉，遵也。奉詔，猶云遵
令，即遵依天子所敕令也。般若，是譯師之德號。梵云般若，華言智慧。譯師原名金剛智慧，意
取從金剛心中所起之智慧。金剛，以堅利為義。言譯師以智利自，而能破惑證真；以慧利他，令
他亦能破惑證真也。三藏，是顯譯師之才能；謂譯師之才，能博通經律論三藏，故敢將梵筴東來
，貢獻代宗聖主，普利中華也。罽賓，即北天竺界，羯濕彌羅國之別名。唐言賤種，謂此國最初
，係種族貧賤，原非王種之貴族也。此經梵筴，自唐代宗貞元十二年六月五日起首翻譯，至十四
年二月二十四日，譯成進上也。

　　<h1>譯經</h1>

　　<h2>甲一　長文</h2>
　　<h3>乙一　結前起後——序分</h3>

　　<bf>爾時普賢菩薩摩訶薩，稱歎如來勝功德已，告諸菩薩及善財言：善男子！如來功德，假使
十方，一切諸佛，經不可說不可說佛剎，極微塵數劫，相續演說，不可窮盡。若欲成就此功德門
，應修十種廣大行願。</bf>

　　此文雖是大部最後一品，而文義三分宛然。此段文結前起後，即當品之發起序。初二句，結
前所說已畢。謂說偈稱讚如來殊勝功德，大概如是而已。告諸下二行，重宣佛德無盡，歎莫能窮
。當時普賢菩薩，告現前海會諸大眾，及當機善財童子言。善男子，丈夫之美稱也。調柔為善，
挺特名男。假使，猶言設若。不可說不可說，是極大數之名詞。謂如來勝妙功德，不可思議。莫
道我普賢歎莫能窮，設若盡十方一切諸佛，以無礙辯才之口，經如許不可說不可說佛剎，盡將佛
剎，磨成微塵，一微塵為一劫，極微塵數劫，日日無間，相續演說，亦是說不窮盡也。若欲下二
句，正當發起序之正意。謂如來勝妙功德，是全性起修；性既無盡，修亦何窮？所以說佛功德，
不可思議；縱佛口宣說，亦不能窮盡也。汝等現前大眾，若欲成就如來勝妙功德門者，應當如我
所修十種廣大行願，稱性發願，依願立行，則如來勝妙功德，不期圓成而自然圓成矣。序分竟。

　　<h3>乙二　正說行願——正宗分</h3>
　　<h4>丙一　正示行願</h4>
　　<h5>丁一　菩薩徵列名數</h5>
<pb n="227"/>

　　<bf>何等為十？一者、禮敬諸佛，二者、稱讚如來，三者、廣修供養，四者、懺悔業障，五者
、隨喜功德，六者、請轉法輪，七者、請佛住世，八者、常隨佛學，九者、恒順眾生，十者、普
皆回向。</bf>

　　首句，徵詞。一者下，正列。謂菩薩列示行願十種，以表稱性所修，豎窮橫遍，無盡無盡。

　　<h5>丁二　當機按數徵釋</h5>
　　<h6>戊一　當機總徵</h6>

　　<bf>善財白言：大聖！云何禮敬，乃至迴向？</bf>

　　<h6>戊二　菩薩別釋</h6>
　　<h6>己一　禮敬諸佛願</h6>
　　<h6>庚一　牒初願名</h6>

　　<bf>普賢菩薩，告善財言：善男子！言禮敬諸佛者：</bf>

　　言禮敬者，禮屬身業，謂合掌、低頭、曲躬、俯伏、反掌接足，俱身分事也。敬屬意業，謂
收攝妄想，端秉一心，虔誠恭謹，攝散破昏，皆意地事也。但禮不敬，勞而無功。是故大疏，列
十種禮：一、我慢禮，如碓上下，無恭敬心。二、唱和禮，高聲喧雜，詞句渾亂，如僧赴應，身
不端肅，意不虔誠。三、恭敬禮，五輪著地，捧足殷重。四、無相禮，深入法性，離能所相。五
、起用禮，雖無能所，普運身心。六、內觀禮，但觀內心，不觀外像。七、實相禮，實相無相，
內外一如。八、大悲禮，隨一一禮，普代眾生。九、總攝禮，攝前六門，以為一觀。十、無盡禮
，普為法界，無盡無盡。

　　<h6>庚二　釋行願相</h6>
　　<h6>辛一　釋所禮果境</h6>

　　<bf>所有盡法界、虛空界，十方三世，一切佛剎，極微塵數，諸佛世尊。</bf>
<pb n="228"/>

　　境，即稱性修成事造之境也。理性橫遍豎窮，故事造之境亦盡空遍界也。十方是橫遍，三世
是豎窮；三世無際，十方無邊。一切剎海，無涯無畔。而現坐道場之諸佛世尊，如空中微塵之數
，大似帝網之珠，主伴互映，無盡無盡。

　　<h6>辛二　釋能禮因心</h6>

　　<bf>我以普賢行願力故，深心信解，如對目前。</bf>

　　境與心，原非二物；境既普周，心亦如是。眾生繇迷覆障，不隔而隔，焉得自知？故假普賢
行願法力，並繇自心深信解力，故得明明了了，如對目前也。大經云：「一切法無生，一切法無
滅；若能如是解，諸佛常現前。」亦此意耳。

　　<h6>辛三　釋能禮心相</h6>
　　<h6>壬一　總明</h6>

　　<bf>悉以清淨身語意業，常修禮敬。</bf>

　　身體拜，口稱名，意作觀。三業所對，無非佛境，故云悉淨。時不間隔，故云常修。身淨無
三惡，口淨無四過，意淨無三毒，故悉淨也。時有間隔，即有染污；今既相續，故常修也。

　　<h6>壬二　別顯</h6>

　　<bf>一一佛所，皆視不可說不可說佛剎，極微塵數身；一一身，遍禮不可說不可說佛剎，極微
塵數佛。</bf>

　　前既一身之前，能現多佛；今則一佛之前，能現多身。身是法界身，佛是法界佛；一亦法界
，多亦法界。一身禮一佛，即前十禮中第三禮。多身禮多佛，即第十禮也。

　　<h6>庚三　結顯無盡</h6>
<pb n="229"/>
　　<h6>辛一　顯無盡</h6>
　　<h6>壬一　別名虛空</h6>
　　<h6>癸一　反顯</h6>

　　<bf>虛空界盡，我禮乃盡；</bf>

　　意謂虛空原無有盡，禮亦無有盡也。今云虛空世界設使有盡，故云反顯。

　　<h6>癸二　順釋</h6>

　　<bf>以虛空界不可盡故，我此禮敬，無有窮盡。</bf>

　　言虛空界既不可盡，我禮如何肯盡，是順釋也。

　　<h6>壬二　例顯餘三</h6>

　　<bf>如是乃至眾生界盡，眾生業盡，眾生煩惱盡，我禮乃盡；而眾生界乃至煩惱無有盡故，我
此禮敬，無有窮盡。</bf>

　　如是二字，承上文意，不是結詞。乃至二字，並非超略，是轉語詞。

　　<h6>辛二　彰無間</h6>

　　<bf>念念相續，無有間斷；身語意業，無有疲厭。</bf>

　　相續，即無間也。自非普賢觀行之力，如何得念念無間？願智者審諦思惟，幸不以生滅之心
，取相之禮，而修持之，自然不生疲倦之心，不起厭足之念。以下九門，可以例此。

　　<h6>己二　稱讚如來願</h6>
　　<h6>庚一　牒二願名</h6>
<pb n="230"/>

　　<bf>復次，善男子！言稱讚如來者：</bf>

　　言稱讚者：稱，謂稱揚；即稱述聖德，宣揚優美。讚，謂讚歎；即讚頌德大，褒歎功高也。
如來為十號之首，乃倣同先跡號也。金經云：「無所從來，亦無所去。」指法身如來也。轉法輪
經云：「一切智名如，正覺名來。」指報身如來也。成實論云：「乘如實道，來成正覺。」指應
身如來也。雖云三身，實非定三。法身，如淨月；報身，如月光；應身，如月影。亦非定一。若
說是一，三義宛然；若說定三，同是一月。

　　<h6>庚二　釋行願相</h6>
　　<h6>辛一　明所讚果境</h6>

　　<bf>所有盡法界、虛空界，十方三世，一切剎土，所有極微；一一塵中，皆有一切世間極微塵
數佛；一一佛所，皆有菩薩海會圍繞。</bf>

　　此所讚境文，較前所禮境文，寬廓廣多。觀此，可見前後文辭，俱有影略。釋義，照前例知
，可不繁贅。

　　<h6>辛二　釋能讚因心</h6>

　　<bf>我當悉以甚深勝解，現前知見。</bf>

　　此文較前，亦有影略。前科，彼略此詳；此科，彼詳此略。謂略法力，但心力也；今既言悉
以，即亦含在其中矣。

　　<h6>辛三　辨能讚舌相</h6>

　　<bf>各以出過辯才天女微妙舌根，一一舌根，出無盡音聲海；一一音聲，出一切言辭海；稱揚
讚歎，一切如來諸功德海。窮未來際，相續不斷；盡於法界，無不周遍。</bf>

<pb n="231"/>
　　此文有四義：初至言辭海三句，標能讚相。稱揚句，正辨稱讚。窮未句，讚所經時。末句，
明其周遍。言出過等者，大部出現品中，有一天女，有妙舌根。經云：「譬如自在天王，有天綵
女，名曰善口；於其口中，出一音聲，其聲則與，百千種樂，而共相應。」彼天女者，出妙音聲
，不過但合天樂；今以普賢勝解力，所出音聲，遍合法界，云出過也。餘如文不贅。

　　<h6>庚三　結顯無盡</h6>

　　<bf>如是虛空界盡，眾生界盡，眾生業盡，眾生煩惱盡，我讚乃盡；而虛空界乃至煩惱無有盡
故，我此讚歎，無有窮盡。念念相續，無有間斷；身語意業，無有疲厭。</bf>

　　如前文釋，可以例知。

　　<h6>己三　廣修供養願</h6>
　　<h6>庚一　牒三願名</h6>

　　<bf>復次，善男子！言廣修供養者：</bf>

　　言廣修者，謂廣羅五塵貴品，修飾百味珍饈，陳供法界如來，奉養十方海會。

　　<h6>庚二　釋行願相</h6>
　　<h6>辛一　正名供行</h6>
　　<h6>壬一　明所供果境</h6>

　　<bf>所有盡法界、虛空界，十方三世，一切佛剎，極微塵中，一一各有一切世界極微塵數佛；
一一佛所，種種菩薩海會圍繞。</bf>

　　釋義例前。

　　<h6>壬二　明能供因心</h6>

<pb n="232"/>
　　<bf>我以普賢行願力故，起深信解，現前知見。</bf>

　　例前可知。

　　<h6>壬三　例所供物品</h6>

　　<bf>悉以上妙諸供養具，而為供養。所謂：華雲、鬘雲、天音樂雲、天傘蓋雲、天衣服雲，天
種種香：塗香、燒香、末香。如是等雲，一一量如須彌山王。燃種種燈：酥燈、油燈、諸香油燈
。一一燈柱，如須彌山；一一燈油，如大海水。</bf>

　　首句，總標。諸供養具，不出五塵；如文所顯。須知一切諸佛，歷劫行因，皆修品物，供養
世尊。如我釋尊，第二僧祇，放燃燈佛前，買華布髮等；乃至得值八百四千萬億那由他諸佛，悉
皆供養承事，無空過者。所謂下，別釋。華，眼根所對，色塵也。樂，耳根所對，聲塵也。香，
鼻根所對，嗅塵也。衣，身根所對，觸塵也。諸香與燈，俱觸塵所攝。所謂者，原上諸供具之說
，而進顯之詞也。一一云天，非人間賤品，表尊貴之意。一一云雲，表品物之多，周遍之意。如
須彌山，高大意也；如大海水，寬廣意也。文中所出，猶是略舉。如是眾多品物，供養諸佛，一
一皆有廣大果報。香言種種者，謂沉、檀、薝蔔、龍涎、金馥等。華言種種者，謂須曼那、闍提
、末利，及天上波利質多羅樹、拘鞞陀羅樹等。塗香者，謂和合諸香，煎成香水，以塗身手。行
者當供養時，一一俱當發願。供塗香時，作是願言：願無漏塗香，磨鎣熱惱者，脫彼諸地獄，一
切炎蒸苦。供燒香，當願云：由我供焚香，得佛無礙智，願回此香雲，氣馥寒冰苦。燈供養時，
作是念言：由我獻燈明，獲佛智光照，照彼阿修羅，永改驕狂性，傍生鞭撻苦，互相害吞啖，願
得慈惠心，常生人天路。餘如大經云云。

　　<h6>壬四　明正供養</h6>

　　<bf>以如是等諸供養具，常為供養。</bf>

　　<ask>問：</ask>如上所列多多供品，如何辨得？假使能辦，又如何能常供養如上所列多多佛耶？<rep>答：</rep>
須
知一香一華，無非中道。即空、即假、即中。即空故，盡虛空界；即假故，如雲普遍；即中故，
一亦法界，多亦法界。一一品物，無不稱於真理。各各等虛空界，即以全法之身，遊諸剎土；稱
<pb n="233"/>
真之物，供養諸佛。是故菩薩，不虛行於所修，常值諸佛，恒不失時；一切品物，常稱真而成就
也。幸勿生疑。

　　<h6>辛二　校量顯勝</h6>
　　<h6>壬一　校量</h6>
　　<h6>癸一　舉所校量</h6>
　　<h6>子一　總標</h6>

　　<bf>善男子，諸供養中，法供養最。</bf>

　　謂以前所列供養雖多，一一無非世間財物，總屬有為。何如以法供養之為愈乎？故此總標云
，諸供養中，以法為供養之第一也。

　　<h6>子二　別釋</h6>

　　<bf>所謂：如說修行供養、利益眾生供養、攝受眾生供養、代眾生苦供養、勤修善根供養、不
捨菩薩業供養、不離菩提心供養。</bf>

　　<ask>問：</ask>云何為法供養？如文列明七行，皆法供養也。第一如說修行。大論云：「能行說為正，
不行何所說？若說不修行，不名為智者。」據此，如說修行，方得佛法。是為以法供養也。法句
經云：「雖誦千言，色情愈固；不如一解，心境忘懷。雖誦千言，不敬何益？不如一行，欣樂奉
修……。」第二利益眾生者，十地品云：「所修善根，皆為救護一切眾生。」諸佛出世，本為利
樂一切眾生，故利生名法供養也。第三言攝受者，經又云：「諸佛出世，本為慈悲心，攝受眾生
。」故以攝受眾生，名法供養也。所以維摩居士，以善方便，居毘耶離，常以六度行，攝取六蔽
眾生，是真供養。第四言代眾生苦者，諸佛世尊，以大悲心，出現於世，故曰為眾生故，而起大
悲心。今言代苦，即是上契佛心，是為真法供養也。第五言勤修者，經云：「不捨勤修一切善法
，善法若不勤修，便不能利樂眾生，即與佛心相違。」故以勤修善根，是法供養也。第六言不捨
菩薩業者，經云：「若捨菩薩所修事業，是亦不能利樂眾生。」故以不捨菩薩事業，為法供養也
。第七言不離菩提心者，文云：「諸佛如來，以大悲心而為體故，因於眾生，而起大悲，因於大
悲生菩提心，因菩提心，成等正覺。」故以不離菩提心，是為真法供養也。大部經云：「善男子
<pb n="234"/>
！汝應如是解法供養，則得成就供養如來。」非以世間財寶飲食，名供養也。何以故？如來恭敬
尊重法故。

　　<h6>癸二　正明校量</h6>

　　<bf>善男子！如前供養無量功德，比法供養一念功德，百分不及一，千分不及一，百千俱胝那
由他分、迦羅分、算分、數分、喻分、優波尼沙陀分，亦不及一。</bf>

　　此段經文，必先釋義，而後明正意。釋義者，言如前供養者，即指向所言華雲香雲等多多品
物，供養極微塵數如來。能供財大，所供佛多，自然獲得無量功德。若比校之於法供養之一念功
德，猶不若也。詳而言之，彼財供養之百分、千分、百千俱胝那由他分，乃至優波尼沙陀分，皆
不及法供養之一分也。梵云迦羅，華言豎折人身一毛，以為百分；意謂，盡人身之毛，皆為百分
，取數多義。俱胝，那由他，均是大數名詞。梵言優波尼沙陀，此云近少分；意取碎大塊為微塵
，塵數雖多，亦不及一也。正意者，經中正意。所以設此校量者，唯恐鈍根行者，祇知以能供財
多，所供佛多，獲福必多；但著事行，不修理觀；樂著有為，不信無為。永嘉所謂：「住相布施
生天福，猶如仰箭射虛空；勢力盡，箭還墜，招得來生不如意。」非虛語也。如上今解，行者了
達一香一華，無非中道，即空即假即中。正供養時，心中作觀，及以發願，則財供，即成法供。
維摩所謂：於食等者，放法亦等；於法等者，放食亦等。是為鈍根人而設此校量，讀者幸勿滯文
而害意也。

　　<h6>壬二　徵釋</h6>

　　<bf>何以故？以諸如來尊重法故；以如說行，出生諸佛故。若諸菩薩，行法供養，則得成就供
養如來。如是修行，是真供養故。</bf>

　　首句徵。謂何以如上多多財供，猶不及少分之法供耶？以諸下釋。第一行，標舉。所以謂諸
佛世尊，尊重法故。以如說修行七行，俱能出生諸佛故。次一行，結顯法勝。所以財供，校量不
上也。

　　<h6>庚三　結顯無盡</h6>
<pb n="235"/>

　　<bf>此廣大最勝供養，虛空界盡，眾生界盡，眾生業盡，眾生煩惱盡，我供乃盡；而虛空界，
乃至煩惱不可盡故，我此供養亦無有盡。念念相續，無有間斷；身語意業，無有疲厭。</bf>

　　今言最勝二字，顯出前之多多財供；不徒財供，兼有法供。正供養時，作觀發願；即是財法
二供，等無差別。事與理稱，所以一一結歸無盡也。

　　<h6>己四　懺悔業障願</h6>
　　<h6>庚一　牒四願名</h6>

　　<bf>復次，善男子！言懺除業障者：</bf>

　　言懺除業障者，梵言具云懺摩，華云悔過，據此則翻懺為悔也。前列名為懺悔者，即是半梵
半華也。懺者，陳露先罪。悔者，改往修來。有云梵語懺摩，華言請忍。下加以悔，意言，請三
寶忍受悔過，興善罰惡，追變往愆也。業障二字，舉中以駭前後。所謂煩惱障、業障、報障。今
云懺除者，一懺俱懺，亦是舉一即三意也。須知業由惑生，報由業感。惑業報三，如惡叉聚；生
則俱生，滅亦俱滅。今之懺除，豈是僅除中間，而不除前後？無有是處。造罪，必三業俱來；懺
除，須事理雙懺。事是作法懺，以除身口二業；理即實相懺，除意地業也。當此去聖時遙，眾生
業重，非事懺不為功。事懺，須對三寶前發露首罪，至誠懇禱，五體投地，如大山崩。理懺，如
普賢觀經云：「若欲懺悔者，端坐念實相；眾罪如霜露，慧日能消除。」是故宜至誠，懺悔六情
根。維摩教觀罪性，不在內外中間，俱理懺也。

　　<h6>庚二　釋行願相</h6>
　　<h6>辛一　舉所懺罪多</h6>
　　<h6>壬一　正舉</h6>

　　<bf>菩薩自念：我於過去，無始劫中，由貪瞋癡，發身口意，作諸惡業，</bf>

　　貪瞋癡是業因，惑也。身口意是業緣，動之，不論善之與惡，均屬於業。作諸惡業，即是業
體。唯識論云：「大乘三業，皆以思為體。」動身之思，發語之思，及思當體，皆業也。故知身
<pb n="236"/>
口意，是造業之機器。動三之思，名為三業。業有三種：一、善，二、惡，三、不動。今唯取惡
；為懺除故，故唯取惡；以善與不動，毋須懺故。

　　<h6>壬二　顯多</h6>

　　<bf>無量無邊。若此惡業，有體相者，盡虛空界，不能容受。</bf>

　　此段經文，宜引佛名經釋之。經云：「獨頭無明，為煩惱種，無始受身以來，經無量劫，則
劫不可數。一一劫中，受種種身，則身不可數。於一一身，造種種業，則業不可數。」故文云：
「無量無邊，盡虛空界不能容受。」所幸無形，不見相貌；設有相貌，無處安容。據理而言，苟
能懺之惡業清淨者，所獲功德，亦盡虛空界，不能容受也。如闇室之暗，遍滿一室，經歷千年，
其暗如故；須臾燈光照室，其光所遍分量，一須臾頃，便與室中千年之暗，分量齊等。故婆沙論
懺悔功德云：「此懺悔一念之善，如有形色者，大千世界，不能容受。」以敵對相翻，一一即真
功德故。

　　<h6>辛二　辨能懺心相</h6>
　　<h6>壬一　辨能懺相</h6>

　　<bf>我今悉以清淨三業，</bf>

　　此明懺罪之機器也。昔因三業染污，故無罪不為；今明三業清淨，故無罪不懺。亦敵對相翻
也。

　　<h6>壬二　明所懺境</h6>

　　<bf>遍於法界，極微塵剎，一切諸佛菩薩眾前，誠心懺悔，後不復造；恒住淨戒，一切功德。
</bf>

　　首句有二意：一者，三業俱一思為體，思體周遍，故昔造罪，盡空界不能容。今懺悔清淨之
思，亦周遍也。二者，三業俱是因緣生法，當體即空假中。即空，故盡虛空；即假，故遍法界；
<pb n="237"/>
即中，故橫豎普周也。次二句正辨所對。昔因親近惡友，違背良師；今於十方諸佛前，誠心懺悔
。亦敵對相翻也。誠心句，簡不至心，緩縱情慮，罪不滅也。謂自此已後，不復造惡，恒常安住
清淨戒品之中，則自然一切罪滅，一切福生。所謂革故不造新，滅業障如翻大地。

　　<h6>庚三　結顯無盡</h6>

　　<bf>如是虛空界盡，眾生界盡，眾生業盡，眾生煩惱盡，我懺乃盡；而虛空界乃至眾生煩惱不
可盡故，我此懺悔，無有窮盡。念念相續，無有間斷；身語意業，無有疲厭。</bf>

　　<h6>己五　隨喜功德願</h6>
　　<h6>庚一　牒五願名</h6>

　　<bf>復次，善男子！言隨喜功德者：</bf>

　　隨，是隨順，不違逆意。喜，是歡喜，不厭惡意。謂隨其見聞，無問大小，乃至一毫之善，
一塵之福，皆歡喜也。大疏云：然餘處隨喜，在勸請後；今之隨喜，是懺中別義。事勢相連，故
先明之。

　　<h6>庚二　釋行願相</h6>
　　<h6>辛一　隨喜諸佛德</h6>

　　<bf>所有盡法界、虛空界，十方三世，一切佛剎，極微塵數，諸佛如來，從初發心，為一切智
，勤修福聚，不惜身命，經不可說不可說佛剎，極微塵數劫；一一劫中，捨不可說不可說佛剎，
極微塵數，頭目手足。如是一切，難行苦行，圓滿種種波羅密門，證入種種菩薩智地，成就諸佛
無上菩提；及般涅槃，分布舍利。所有善根，我皆隨喜。</bf>

　　初緣界廣，故云盡虛空界，十方三世一切佛剎。次言佛多，故云極微塵數，諸佛如來。三從
因至果，初發心是因，一切智是果，為一切智。中間拚捨身命，經劫常行。所經之劫，非是少時
，故云不可說不可說佛剎極微塵數劫。所捨身命，亦非少數，亦有爾所微塵數。捨頭目手足，誠
難行苦行也。如我世尊：昔作雪山童子，為求半偈，拚捨全身；為薩埵王子，捨身救虎；為六牙
<pb n="238"/>
象王，自投獵者；作圓滿福智王，施眼睛；為金色鹿王，捨身求道；乃至為最上身菩薩，施頭目
髓腦。廣如菩薩本行經說，閱者詳之。波羅密門言種種者，依六度擴充，有八萬四千也。諸度尚
圓，況檀度，甯不兼於內財乎？智地言種種者，即心地品之四十地也；是福智齊修，所以能二嚴
克備耳。言及般涅槃分布舍利者，謂眾生機盡，佛應云亡；如薪盡火滅，勢必然也。佛以大悲熏
修，遺留舍利，普令眾生，滅罪生福也。末二句，正言隨喜。善根，猶言功德。

　　<h6>辛二　隨喜六趣善</h6>

　　<bf>及彼十方一切世界，六趣四生，一切種類；所有功德，乃至一塵，我皆隨喜。</bf>

　　六趣，即六道，舉所依之報也。四生，謂胎卵濕化，舉能依之果也。天上六欲，人間四洲，
固然有善可喜。而三途苦趣，有何善可論乎？今所以云乃至一塵，我皆隨喜；彼雖極苦，不得謂
無一塵之善也。

　　<h6>辛三　隨喜二乘善</h6>

　　<bf>十方三世，一切聲聞，及辟支佛，有學、無學；所有功德，我皆隨喜。</bf>

　　聲聞，有四向四果，皆超凡入聖人也。初果至四果向，皆居學地，研真斷惑，名有學位；唯
第四阿羅漢，真窮惑盡，名無學也。俱是聞佛聲教，故皆稱聲聞。梵語辟支迦羅，華言獨覺，又
云緣覺。出有佛世，聞十二因緣，覺悟真諦之理，故稱緣覺；出無佛世，獨宿孤峰，觀緣悟道，
名為獨覺。此二種人，未得道前，稱有學；了道證真，稱無學。此二乘人，為自了漢，從因至果
，功德多多，非言能盡，故曰所有功德，皆隨喜也。

　　<h6>辛四　隨喜菩薩德</h6>

　　<bf>一切菩薩，所修無量難行苦行，志求無上正等菩提，廣大功德，我皆隨喜。</bf>

　　因稱菩薩，果號如來。前科諸佛之難行苦行，即居菩薩地中而行，以其志求無上菩提，無論
行之麤妙大小，乃至一塵之福，無非是成佛之因，故云廣大功德，皆隨喜也。
<pb n="239"/>

　　<h6>庚三　結顯無盡</h6>

　　<bf>如是虛空界盡，眾生界盡，眾生業盡，眾生煩惱盡；我此隨喜，無有窮盡。念念相續，無
有間斷；身語意業，無有疲厭。</bf>

　　大品經，隨喜品云：「大千海水，一毛破為百分，渧取海水，可知其數；隨喜之福，不知其
數。」故結歸無盡也。讀妙經隨喜品，即可知矣。

　　<h6>己六　請轉法輪願</h6>
　　<h6>庚一　牒六願名</h6>

　　<bf>復次，善男子！言請轉法輪者：</bf>

　　此即勸請願也；除謗法障，起慈善根。法者，軌持義，通教理行果。輪者，所乘義，大小乘
別。且小乘二部，通名五義：一、速疾義，如輪王輪，有速疾轉故；今聖智起時，有速疾之用也
。二、取捨義，如輪王輪，捨東州，取南州等；聖智亦爾，捨苦諦，取滅諦等。三、降伏義，如
輪王輪，若未伏者，即能伏之。四、鎮已伏義，如輪王輪，盡皆歸伏，輪亦常行鎮之；今明見道
，雖斷見惑，尚有思在，更起觀智，令思伏斷。五、上下轉義，王輪有上下轉；聖智亦爾，三界
上下，斷煩惱也。苦法智，斷下界惑；苦類智，斷上界惑也。具此五義，名為法輪。約大乘，有
四義：一、圓滿義，具轂輻輞三故；聖智亦爾，一具三故。二、摧壞義，螳螂拒轍，輪能摧之；
聖智現前，能摧微惑也。三、鎮遏義，即於見道，更作觀行，鎮伏煩惱也。四、不定義，從見道
，入修道，從修道，入無學，自既證已，即起慈心，令他同證也。以上約所轉義。若約能轉，即
展轉傳授義；謂過去佛，傳至現未佛也。能所合說，名轉法輪。請，謂勸請。小乘自度，但懺而
已；菩薩愍他，故須勸請。請佛普雨，自他俱霑也。

　　<h6>庚二　釋行願相</h6>
　　<h6>辛一　學所請境</h6>

　　<bf>所有盡法界、虛空界，十方三世，一切佛剎，極微塵中，一一各有不可說不可說佛剎，極
<pb n="240"/>
微塵數廣大佛剎；一一剎中，念念有不可說不可說佛剎，極微塵數，一切諸佛，成等正覺。一切
菩薩，海會圍繞。</bf>

　　前二行，標所遍處，有兩重無盡。言一一各有不可說等者，具二種無礙。初一行，明一多無
礙；次一行，明小大無礙。所以然者，以性融相，故爾也。後二行，舉所請人。人有二：佛是果
人，菩薩是因人。言念念有不可說等者，意在所請境寬，能請心亦無邊也。一念尚爾，況經多劫
乎？

　　<h6>辛二　明勸請法</h6>

　　<bf>而我悉以身口意業，種種方便，殷勤勸請，轉妙法輪。</bf>

　　言種種方便等者，如我世尊，初成正覺，獨坐入定，思惟是事。意言：我所得智慧，微妙最
第一！眾生諸根鈍，著樂癡所盲；如斯之等類，云何而可度？思惟已竟，默然而住。復念諸佛，
得梵王請，方轉法輪。作是念已，放光遠照；致令梵王先請，帝釋次請。言勸請，即作禮圍遶，
長跪說偈等，種種方便。於是佛即鑒大小機，應機說法，名轉法輪耳。

　　<h6>庚三　結顯無盡</h6>

　　<bf>如是虛空界盡，眾生界盡，眾生業盡，眾生煩惱盡；我常勸講一切諸佛，轉正法輪，無有
窮盡。念念相續，無有間斷。身語意業，無有疲厭。</bf>

　　菩薩常請，諸佛常說；盡未來時，無間無歇。這是結歸無盡意。

　　<h6>己七　請佛住世願</h6>
　　<h6>庚一　牒七願名</h6>

　　<bf>復次，善男子！言請佛住世者：</bf>

　　此科是勸請中別義。圭山鈔偈云：「十方一切佛，若欲捨壽者，我今頭面禮，勸請令久住。
<pb n="241"/>
」釋曰，眾生心淨，見佛常住；眾生心垢，見佛涅槃。佛無生滅，隨機見殊，故知心淨觀佛，是
為真勸請也。

　　<h6>庚二　釋行願相</h6>

　　<bf>所有盡法界、虛空界，十方三世，一切佛剎，極微塵數，諸佛如來，將欲示現般涅槃者；
及諸菩薩、聲聞、緣覺，有學、無學，乃至一切諸善知識，我悉勸請，莫入涅槃；經於一切佛剎
極微塵數劫，為欲利樂一切眾生。</bf>

　　首二句，標處遍。次二句，顯佛多。次一句，明涅槃非真，故曰示現。梵語具云般涅槃那，
古譯翻為入滅息，今翻云滅度，謂滅五住煩惱，度二種生死也。且涅槃有三：一、性淨涅槃，義
翻圓寂；謂法爾無缺曰圓，體自真常稱寂。二、方便淨涅槃，謂萬德成滿曰圓，眾累永息稱寂。
三、應化涅槃，謂化用周遍曰圓，用息歸體稱寂。今指第三。唯識論說，有四涅槃。一、自性清
淨涅槃，謂真如之性，無始時來，本自清淨，雖有客塵，而不能染，故曰性淨。二、有餘涅槃，
謂三乘聖人，雖斷盡見思，猶有無明餘在，由證擇滅無為，離諸囂動，故號涅槃。三、無餘涅槃
，謂鈍根阿羅漢，厭苦欣寂，灰身泯智，餘跡既寂，故稱無餘。四、無住涅槃，謂出障真如，大
悲般若，時常輔翼。由大悲故，不住涅槃；由般若故，不住生死；盡未來際，利樂有情。即用即
寂，故稱無住。即今所請者，指第四也。及諸下，兼請餘聖；不唯僅願請佛，并願請餘聖人也。
謂聲聞緣覺，有學二乘，咸為世間，清淨福田；理合為眾生請願，莫入涅槃。至於佛滅度後，末
法時中，親善知識，為第一大事。何以故？善知識，為得道全因緣故。雖是凡夫，可為巨夜明燈
，苦海良導，故亦願勸請也。故云我悉勸請。經標從勝邊說，故但云請佛住世。文從通意，故三
乘皆請也。

　　<h6>庚三　結顯無盡</h6>

　　<bf>如是虛空界盡，眾生界盡，眾生業盡，眾生煩惱盡；我此勸請，無有窮盡。念念相續，無
有間斷；身語意業，無有疲厭。</bf>

　　<h6>己八　常隨佛學願</h6>
　　<h6>庚一　牒八願名</h6>
<pb n="242"/>

　　<bf>復次，善男子！言常隨佛學者：</bf>

　　自此至十，三科皆是回向。前二是別義，如其不然，何以下重頌中，頌第七願竟，便頌回向
？以其欲收前二，屬回向故。故知前二，即是別義也。而所以須開別說者，即是所修二利之行體
故。此科屬自利，第九屬利他，至第十，將此二利功德，及前七科行願之福，盡皆回向三處也。
言常隨佛學者，謂佛從因至果，所歷之行，所為之事，為我所緣之境，引出自心之志，隨而學之
。乃以觀智，融己身心，令常注如是之境；勿使一念，趣於六塵五欲顛倒境也。行者苟能以佛所
歷苦行之境，常作心觀者，設遇苦事，乃稱本願，不生怨惱；逢諸樂事，自無耽染，以非常時心
觀之所願故。有志於學者，勉旃！

　　<h6>庚二　釋行願相</h6>
　　<h6>辛一　隨本師學</h6>
　　<h6>壬一　明所學法</h6>
　　<h6>癸一　明因中妙行</h6>

　　<bf>如此娑婆世界，毗盧遮那如來，從初發心，精進不退，以不可說不可說身命，而為布施；
剝皮為紙，析骨寫筆，刺血為墨，書寫經典，積如須彌。為重法故，不惜身命，何況王位，城邑
聚落，宮殿園林，一切所有，及餘種種，難行苦行。</bf>

　　娑婆，此云堪忍，乃我本師所王大千之世界也，居最中央香水海；二十重華藏，即第十三重
世界是。意取，此穢土眾生，可以起觀造修也。言從初發心者。毗盧，即是釋迦；以華嚴，真應
不二故。今言真身，故曰遮那；他經言應身，故稱釋迦。乃不二而二，二而不二也。今經尚未施
權，故釋迦稱遮那；法華已經顯實，故遮那稱釋迦。他經已施權，未顯實，故遮那是遮那，釋迦
自釋迦；以真應未相即故。瓔珞本業經云：「具縛凡夫，未識三寶，不知善惡因果，乃於佛法，
不起一念信心。乃至從此，住佛菩提，正教法中，發菩提心，起一念信，爾時便名，信相菩薩。
」故云從初發心也。言精進不退者，簡非懶惰懈怠。謂勇悍無退曰進，萬行無雜稱精。精進有三
：一、披甲精進，無惡不斷也。二、善法精進，無善不修也。三、利樂精進，無有情不度也。不
退有二：一、不退墮。二、不退轉。十信，為不退墮，不退墮於四惡道故。登住為不退轉，謂有
漏業盡，無業牽引，故不退轉，唯有乘願度生耳。以不可說下，專明檀波羅蜜。以檀度，為諸度
<pb n="243"/>
之首；舉一攝諸，故專明之。梵語檀那，華言布施。布施有三：一、財施，二、法施，三、無畏
施。今是財施。財施有二：一、內財，二、外財。內財捨身命，外財捨寶物。今是內財。剝皮下
一行文，非僅財施，亦兼法施；不但捨身，亦能捨命；故下云為重法故，不惜身命。言剝皮為紙
等者，宜作二<rep>釋：</rep>一、因緣釋，二、觀心釋。因緣釋者，如集一切福德三昧經云：「昔久遠劫，
有仙人，名最勝；住山林中，見諸仙苦。常行慈心，作是念言：非但慈心，能濟眾生，唯集多聞
，滅除眾生煩惱邪見，令生正見。念已，便詣城邑聚落，處處推求說法之師。時有天魔，來語仙
言：我今有佛所說一偈；汝能剝皮為紙，刺血為墨，析骨為筆，書寫此偈，當為汝說。最勝聞已
，即作念言：我於無量劫中，常以無故，為他割截，受苦無量，都無利益；我今當捨不堅之身，
易得妙法。歡喜踴躍，即以利刀，剝皮為紙，刺血為墨，析骨為筆，合掌向天，請說佛偈。時魔
見已，愁憂憔悴，即便隱去。仙見天去，作是願言：我今為法，不惜軀命；為眾生故，至誠不虛
。餘方世界，有大慈悲，能說法者，當現我前！作是願已，東方去此，三十二剎，有世界，名普
無垢。其國有佛，號淨名王。忽住其前，放大光明，照最勝身，苦痛即除，平復如故。佛即廣說
，集一切福德三昧；仙人聞已，得無礙辯。佛說法已，還復不現。最勝仙人，得辯才已，廣為眾
生，演說妙法，令無量眾生，住三乘道；經千歲後，爾乃命終，生淨名王佛，普無垢國中。由敬
法故，今得成佛。佛告淨威，昔最勝者，今我身是。」是故當知，若人能恭敬求法，佛於其人，
不入涅槃；法亦不滅。雖在異土，常面見佛，得聞正法。此因緣釋也。觀心釋者，謂觀察此身，
若皮若骨，都無定實；舉體全空，無我我所。雖見似有，如泡如燄，如聚沫，如芭蕉；既無自體
，原同法界。如是一一推徵，三諦具足；依而修之，即成三觀。詮此義時，聞已生解，契圓理機
，便是寫經。經是詮表生解義故。如其不觀不推，迷心取相，寫亦奚益哉？此舉內財重施之難。
何況下，例於外財輕施之易也。如文可知。

　　<h6>癸二　辯果上勝因</h6>

　　<bf>乃至樹下，成大菩提，示種種神通，起種種變化，現種種佛身，處種種眾會。或處一切諸
大菩薩，眾會道場；或處聲聞，及辟支佛，眾會道場；或處轉輪聖王，小王眷屬，眾會道場；或
處剎利，及婆羅門，長者居士，眾會道場；乃至或處天龍八部，人非人等，眾會道場。處於如是
種種眾會，以圓滿音，如大雷震，隨其樂欲，成熟眾生；乃至示現，入於涅槃。</bf>

　　首句明得果，故曰成大菩提。言樹下者，劣身佛，木菩提樹下；勝身佛，七寶菩提樹下。劣
身佛，以生草為座；勝身佛，以天衣為座。示種下，明勝用。神，名天心。通，名慧性。心性作
<pb n="244"/>
用，不測無礙，為神通也。有六種不同，故云種種。轉換舊質稱變，無而忽有曰化。有十八不同
，故亦言種種。此六神通、十八變，二乘聖人俱有；今是佛果勝用，不得同日而言也。佛身言種
種者，總之三身，謂法身、報身、應身。別則十身：一、眾生身，二、國土身，三、業報身，四
、聲聞身，五、緣覺身，六、菩薩身，七、如來身，八、法身，九、智身，十、虛空身。善財所
遇知識，皆不離佛身，故云種種。既言示現，宜從勝用邊說。經所謂：應以何身得度者，即現何
身而為說法。從勝邊說，雖隨類應現，皆稱佛身，故亦可云種種耳。眾會言種種者，如下所列，
文俱易知。言轉輪聖王，人中第一；千子圍繞，七寶隨身；統攝四洲，大弘十善；相圓百福，足
蹈千輪；是金輪王也。次有銀銅鐵三種輪王，避繁不贅。小王，指諸國土中，各守邊疆之粟散王
也。剎利，王種也；仁恕為志，奕世君臨，故稱王種。婆羅門，此云淨行，謂守道居貞，潔白其
操之稱。齒德俱尊，上敬下歸，乃稱長者。富而不貴，蓄德懷仁，曰居士也。八部，如品末釋。
或作彼王，化彼眷屬；或現諸身，在彼眾中，說法教化；故云處種種會也。

　　<h6>壬二　辯能學心</h6>

　　<bf>如是一切，我皆隨學。</bf>

　　上來本師從因至果，種種難行苦行，不唯一佛如是，而歷古諸佛，莫不皆然，所以得成無上
正等正覺。本師亦隨古佛學。俗語有之，彼既丈夫我亦然，不應自輕而退屈。故曰如是一切，我
皆隨學。

　　<h6>辛二　隨諸佛學</h6>

　　<bf>如今世尊，毗盧遮那。如是盡法界、虛空界，十方三世，一切佛剎，所有塵中，一切如來
，皆亦如是；於念念中，我皆隨學。</bf>

　　首句，承前結指。意謂，我所以云皆隨學者，如今本師世尊毘盧遮那是也。如是下，正言本
科。謂盡虛空界，十方三世，一切佛剎，微塵數如來，我亦如是，皆隨學也。言於念念中者，須
知吾人自心，念念有佛成正覺也。如出現品云：「佛子！應知自心，念念常有佛成正覺。何以故
？諸佛如來，不離此心，成正覺故。自心既爾，一切眾生心亦然。」佛者，覺也。一念覺，即一
佛出世；念念覺，即諸佛出世。我念念思惟覺，即念念皆隨佛學也。
<pb n="245"/>

　　<h6>庚三　結顯無盡</h6>

　　<bf>如是虛空界盡，眾生界盡，眾生業盡，眾生煩惱盡；我此隨學，無有窮盡。念念相續，無
有間斷；身語意業，無有疲厭。</bf>

　　如上觀心釋文。心既無盡，則我隨學亦無盡也。

　　<h6>己九　恒順眾生願</h6>
　　<h6>庚一　牒九願名</h6>

　　<bf>復次，善男子！言恆順眾生者：</bf>

　　言恒順者，恒，常也。順，是隨順。眾生種類萬別，根性千差，若言恒常隨順，不亦難乎？
前科於佛，言隨學，謂諸佛因果之行，可宗可慕；順於真理，故須連心倣學。今於眾生言恒順者
，眾生善惡之行，不離迷心；麤獷乖道，非可軌持，故不言學。然不壞假名，不滅假相；法無自
性，一切皆如。常以同體大悲，融通物我，故云恒順。在迷執行者，我心過堅者，固為難事；在
悟心大士，見解融通者，誠易易也。彼悟心人，自先以曠蕩虛心，物我無二，自覺真性，凡聖不
差；上合十方如來，下同六道含識。如是見解，如是用心，方名普賢第九行願，故云恒順眾生。

　　<h6>庚二　釋行願相</h6>
　　<h6>辛一　正明</h6>
　　<h6>壬一　明所順境</h6>

　　<bf>謂盡法界、虛空界，十方剎海，所有眾生，種種差別，所謂：卵生、胎生、濕生、化生，
或有依於地水火風而生住者；或有依空，及諸卉木而生住者；種種生類、種種色身、種種形狀、
種種相貌、種種壽量、種種族類、種種名號、種種心性、種種知見、種種欲樂、種種意行、種種
威儀、種種衣服、種種飲食，處於種種村營聚落、城邑宮殿；乃至一切天龍八部，人非人等，無
足二足，四足多足，有色無色，有想無想，非有想非無想。</bf>

<pb n="246"/>
　　第一行，總標方處，以顯境寬。眾生者，何謂也？謂以四大五蘊，根塵識界，因緣和合，假
名為人，號曰眾生。所謂下，先顯四生。或有下，後明餘五，依義別顯。言四大，依空，及卉木
，而生住者，是明依止差別。種種下，明種類差別。言生類，天上六欲，人間四洲，以至羽毛鱗
甲，萬別千差。言色身，有麤有妙。形狀，有橫有豎。相貌，有妍有媸。壽命，有長有短。種族
，有貴有賤。心性，有剛有柔。知見，有邪有正。欲樂，有善有惡。意行，有定有散。威儀，有
動有靜。如是等猶若河沙，故各言種種也。衣服乃至宮殿，即受用差別也。乃至下，攝所餘類。
天龍八部，具如經末所明。有色無色下，正明餘五。謂有色、無色、有想、無想、非有想非無想
，名五類也。前言四生，後言五類，包盡三界內，一切眾生無遺耳。俱舍偈云：「倒心趣欲境，
濕化染香處；天首上三橫，地獄頭歸下。」論曰：如中有身，往彼受生，先起倒心，馳趣欲境。
彼由業力，所起眼根，雖住遠方，能見生處父母交會，而起倒心。男中有，緣母，起於男欲；女
緣父，起於女欲。反此二緣，俱起瞋心。若濕生者，染香故生；謂雖在遠處，亦能嗅知生處香氣
，便生愛染，往彼受生。隨業所應，香有淨穢，穢即臭氣。若化生者，染處故生；謂雖遠，亦能
觀知當所生處，便生愛染，往彼受生。隨業所應，處有淨穢。又天中有首正上升，如從座起。人
、鬼、傍生，三類中陰，還如人等。地獄中陰，頭下足上，顛墜其中。餘五類，則麤細差別。此
明報相。下二界，有色為麤，無色為細。於有色中，有想為麤，無想為細。非有想非無想，則無
色中，唯舉其細，對餘為麤。以上但配所依，及麤細耳。若言配五道者，天及地獄，唯化生；鬼
具胎化；人畜各通四。鬼胎生，指地行羅叉、夜叉，及鬼子母兒，餘皆化生。人具四者：卵，如
毘佉母，卵生三十二子。胎，如常人。濕，如柰女，從菴蘿樹，濕氣而生，即菴蘿女也。化生，
如劫初之人，從二禪天，下生人間。畜具四者，謂龍與金翅鳥，各有四生。故正法念處經云：化
生金翅鳥，能食四生龍，如次濕胎卵，能食三二一。餘鳥皆卵，餘獸皆胎。著地飛空，微細蠢動
，不可具述。

　　<h6>壬二　明能順心</h6>

　　<bf>如是等類，我皆於彼，隨順而轉；種種承事，種種供養；如敬父母，如奉師長，及阿羅漢
；乃至如來，等無有異。於諸病苦，為作良醫；於失道者，示其正路；於闇夜中，為作光明；於
貧窮者，令得伏藏。菩薩如是平等，饒益一切眾生。</bf>

　　首句，承上起下。我皆下，正明隨順。言於彼順轉者，謂隨上彼彼眾生，生觀想心，故云轉
也。言敬父母者，本生心地觀經云：「父有慈恩，母有悲恩；長養之恩，彌於普天。此間所高，
<pb n="247"/>
莫過須彌；悲母之恩，須彌過之。世間之重，大地為最；悲母之恩，亦過於彼。若背恩不順，令
其怨念；父母發惡，子即隨墮。以百千種上妙供具，供養一百五通仙人，不如以微少物，供養父
母；校量其福，不可為比。」言如者，同也；非似也。謂恒常對於眾生，同父母一樣看待；雖非
親生我的父母，當如親生一般，故云如也。梵網經云：「一切眾生，男者是我父，女者是我母，
我生生無不從之受生。」故六道眾生，皆是我父母。校今如字，更為親切。言奉師長者，經云：
「生我者父母，成我者師長；我之法身，由師口生，從法化生，乃至教誨引導，直至菩提。」故
知師恩，過父母恩也。若見眾生同師長，順斯恒矣。阿羅漢，世之大福田也；順之獲福，逆之得
罪。乃至，超略之詞。以中間還有辟支佛，諸菩薩，故云乃至如來。若見眾生，同彼出世四聖，
故曰等無有異。於諸下，教我發願。謂於諸病苦眾生，我願作良醫，應病與藥；於失道迷路眾生
，我願指示正路，而導引之；於昏暗巨夜之時，我願作明燈，以照燭之；於貧窮苦惱眾生，我願
出其隱伏寶藏，令得終身而受用之。恒順眾生菩薩，宜如是平等，饒益眾生。

　　<h6>辛二　徵釋</h6>
　　<h6>壬一　令如來喜</h6>H


　　<bf>何以故？菩薩若能隨順眾生，則為隨順供養諸佛；若於眾生尊重承事，則為尊重承事如來
；若令眾生生歡喜者，則令一切如來歡喜。</bf>

　　首句徵。意謂對於如來，理合恒順。何以見眾生，亦必要順耶？菩薩下釋。意謂若順眾生，
便為順佛；若不順生，佛心不喜。

　　<h6>壬二　增大悲心</h6>
　　<h6>癸一　徵</h6>

　　<bf>何以故？</bf>

　　意謂生佛懸隔，何以令眾生喜，便為令諸佛生喜耶？

　　<h6>癸二　釋</h6>
<pb n="248"/>
　　<h6>子一　法說</h6>

　　<bf>諸佛如來，以大悲心，而為體故。因於眾生，而起大悲；因於大悲，生菩提心；因菩提心
，成等正覺。</bf>

　　釋意謂，佛以大悲心為體；若不順生，不合佛體，此即同體大悲也。謂大悲欲化眾生，須學
化生之智；智既圓矣，自明成佛。而菩提心，必具大悲、大願、大智故也，所以言諸佛如來，以
大悲心為體也。世間凡夫之悲，不名為大；出世之悲，方名為大。於出世中，二乘之悲，不名為
大；佛菩薩悲，方名為大。今是普賢攝化之悲，普解一切，彌綸而不漏，稱之為大。見諸眾生，
恒處生死五趣輪迴，造諸惡因，受諸苦楚；菩薩愍傷，深加惻愴，故稱悲也。

　　<h6>子二　喻明</h6>

　　<bf>譬如曠野，沙磧之中，有大樹王；若根得水，枝葉華果，悉皆繁茂。</bf>

　　生死懸絕，迴無所依，名為曠野。不生善根，喻以沙磧。佛菩提法，如大樹王。智慧禪定，
猶如枝葉。菩薩依學，方之以華。諸佛證之，目之為果。一切眾生，以為其根。以大慈悲，而為
其水。水滋樹根，華果繁茂；悲念萬類，成就佛因。合文備矣。

　　<h6>子三　法合</h6>
　　<h6>丑一　正合法</h6>

　　<bf>生死曠野，菩提樹王，亦復如是。一切眾生，而為樹根；諸佛菩薩，而為華果。以大悲水
，饒益眾生，則能成就諸佛菩薩智慧華果。</bf>

　　言眾生為樹根者，謂諸佛無不從迷而悟，從妄而真。淨名云：「煩惱即菩提，諸佛解脫，當
於眾生心行中求。」法句經云：「塵勞諸佛種等。」是以證之。

　　<h6>丑二　重徵釋</h6>

<pb n="249"/>
　　<bf>何以故？若諸菩薩，以大悲水，饒益眾生，則能成就阿耨多羅三藐三菩提故。</bf>

　　首句徵。意謂，何以益眾生，而成菩提之智？大似與他食，而自己空口飽，有是理乎？若諸
下，釋意幽隱，宜更揭示。前文云：大悲益生，成就佛智。今文云：大悲益生，成就菩提。但似
結前義，不似通難。今當再出經意，令其顯然。意云：夫欲智慧圓滿成就者，必須自他無異，物
我同如；見一切眾生，皆是我心所現。故益他，即是益我；生圓，我智方圓。乃牒前語，生起義
勢，故云以大悲水饒益眾生，即能成就菩提也。

　　<h6>丑三　反結成</h6>

　　<bf>是故菩提，屬於眾生；若無眾生，一切菩薩，終不能成無上正覺。</bf>

　　此一節交，宜以兩種釋法：一、對緣釋，二、觀心釋。對緣者，前文云因於眾生，而起大悲
，乃至成正覺，正此文之註腳。觀心者，又有二意：一、攀緣妄想，即是眾生。妄即不覺，覺即
無妄。無妄，合於本覺，名為成佛。二、思惟觀察法義，此心念念生起，亦是眾生。因此心，念
念推察，方見正理；成智，方證菩提，故云爾也。

　　<h6>丑四　結示知</h6>

　　<bf>善男子！汝於此義，應如是解。以於眾生心平等故，則能成就圓滿大悲；以大悲心隨眾生
故，則能成就供養如來。</bf>

　　意謂：上來重重徵釋，可謂澈法底源，毫無覆隱。此種玄義，汝應如是領解，方知恒順眾生
，即是增長大悲，圓成大悲。大悲順生，即是供養如來矣！

　　<h6>庚三　結顯無盡</h6>

　　<bf>菩薩如是隨順眾生。虛空界盡，眾生界盡，眾生業盡，眾生煩惱盡；我此隨順，無有窮盡
。念念相續，無有間斷；身語意業，無有疲厭。</bf>

<pb n="250"/>
　　<h6>己十　普皆回向願</h6>
　　<h6>庚一　牒十願名</h6>

　　<bf>復次，善男子！言普皆回向者：</bf>

　　言普皆回向者，謂以普皆二字，收前九門功德。文云，從初禮拜，乃至隨順，所有功德，皆
悉回向，正此謂也。回，是轉義。向，是趣義。謂轉自所修善業，趣向於三處也。言三處者：一
、向眾生，名回自向他。二、向諸佛，名回因向果。三、向實際，名回事向理。大疏云：除狹劣
障，成廣大善者，顯益及所為也。若不回向，其心狹劣；肯回向者，一毫之善，皆遍法界，故云
廣大。如回聲入角，聲則遠聞；功德回向，亦復如是。

　　<h6>庚二　釋行願相</h6>
　　<h6>辛一　普收前九</h6>

　　<bf>從初禮拜，乃至隨順，所有功德，</bf>

　　禮拜，是第一願；隨順，是第九願。以乃至二字，含攝中間七願。

　　<h6>辛二　正明回向</h6>
　　<h6>壬一　回向眾生</h6>

　　<bf>皆悉迴向，盡法界、虛空界，一切眾生。</bf>

　　以下所列經文，三處宛爾具足。此科回向法界眾生也。

　　<h6>壬二　回向菩提</h6>

　　<bf>願令眾生：常得安樂，無諸病苦。欲行惡法，皆悉不成；所修善業，皆速成就。關閉一切
諸惡趣門，開示人天涅槃正路。若諸眾生，因其積集諸惡業故，所感一切極重苦果，我皆代受。
令彼眾生，悉皆解脫；究竟成就，無上菩提。</bf>
<pb n="251"/>

　　夫回向，必兼發願。發願，亦回向意也。故須連帶而起，前二行，願離苦得樂，截惡成善。
令盡界眾生，皆得如是，則橫遍十方；當得如是，則豎窮三際也。後二行，願發心代苦，成就菩
提。大疏有徵、有釋。<ask>徵云：</ask>苦由業生，我無是業，何能代得？<rep>釋云：</rep>略有七意：一者
、起悲。
謂明知自居凡地，事必不能。二者、修行。謂修諸苦行，後能與物，作增上緣，即名為代。三、
留惑。謂自留微惑，受有苦身，為他說法，令不造惡。因亡果喪，即名為代。四、捨命。謂若見
眾生造無間業，當受大苦；無異方便，令不造業。願自斷命，先墮地獄；彼墮獄時，令彼脫苦，
乃名為代。五、由初。謂由於初發心時，有願在先，願常處惡趣，乃至饑世，身為大魚，即名為
代。六、同真。謂願是修善，苦是修惡，二修皆是性具，故曰同真。以即真之大願，潛至即真之
苦處，令彼潛消，即名為代。七、指體。謂菩薩以法界為身，自他不二，故眾生受苦，即菩薩受
苦，無有異也。故須代苦。此七意，初一，唯理想。次二，為代緣。次二，實代苦。後二，為觀
行。即圓妙理觀也。設有問云：若依四五二意，盡能普代，何故猶有眾生受苦耶？<rep>答云：</rep>然約有
緣，方能代爾。

　　<h6>庚三　結顯無盡</h6>

　　<bf>菩薩如是所修回向，虛空界盡，業生界盡，眾生業盡，眾生煩惱盡；我此回向，無有窮盡
。念念相續，無有間斷；身語意業，無有疲厭。</bf>

　　此科即第三回向實際，以盡於法界，義同實際故。大疏云：回向所以要三處者，凡是菩薩，
必大悲下化，大智上求，更須離眾生相，及菩提相，故須三也。三必相資，舉一即具。謂，一、
證實相，須向眾生。以化眾生，成自利，斷障證真故。亦向菩提，速證菩提，具一切智，斷於二
障，方窮實際故。二、度眾生，須向實際。於惑自在，方能化故。亦向菩提，有上智，方能廣利
故。三、為得菩提，故向眾生。不度生，不證菩提故。亦向實際，不證實際，不得真果故。

　　<h6>戊三　結益令知</h6>

　　<bf>善男子！是為菩薩摩訶薩十種大願，具足圓滿。若諸菩薩，於此大願，隨順趣入；則能成
熟一切眾生，則能隨順阿耨多羅三藐三菩提，則能成滿普賢菩薩諸行願海。是故善男子，汝於此
義，應如是知。</bf>
<pb n="252"/>

　　此科文似結前二大科，其實結顯三處回向也。第一行，正結前二。若諸下，結顯三處。回向
，謂成熟眾生，回自向他也。隨順菩提，回因向果也。滿行願海，回事向理也。是故下，令汝應
知。文俱可見。

　　<h4>丙二　顯經勝德</h4>
　　<h5>丁一　校量聞經德</h5>

　　<bf>若有善男子、善女人，以滿十方無量無邊，不可說不可說佛剎，極微塵數一切世界，上妙
七寶，及諸人天最勝安樂，布施爾所一切世界所有眾生，供養爾所一切世界諸佛菩薩，經爾所佛
剎極微塵數劫，相續不斷，所得功德；若復有人，聞此願王，一經於耳，所有功德，比前功德，
百分不及一，千分不及一，乃至優波尼沙陀分，亦不及一。</bf>

　　首句，出能校人。人雖但舉男女兩類，若以道俗合論，乃有九類。道有七類，謂比丘、比丘
尼、式叉摩那、沙彌、沙彌尼、優婆塞、優婆夷。俗有二類，即居士、居士婦也。以滿下，舉能
校之寶物雖多，舉勝而言，乃說七種，謂金、銀、珊瑚、硨磲、瑪瑙、赤珠、摩尼也。世界廣，
故設無量無邊佛剎塵數。寶物多，故言滿一切界。此出外財所受用德，諸天人最勝安樂，並出內
財能受用德也。以上為所施物勝。布施下，明所受人多。爾所二字，例上大數。即無量無邊不可
說不可說佛剎極微塵數。如是世界所有眾生，以顯下凡人多。供養下，顯上聖亦多。經爾句舉施
供時長。相續句，顯日日無空過者。如是則所得功德，可謂多矣。若復下，出所校法。意謂人但
能聞此願王，不說全文，唯聞一四句偈，不過少時閒耳。非比前之長時，故曰一經於耳。經雖一
部，聞祗一偈，其所得功德，乃有幾何？非比前之寶物多，世界廣也。茲言比前功德者，謂前之
施供功德，比今聞經功德，百分千分，乃至優波尼沙陀分，俱不及一者，以彼是有為，雖多，有
盡；玆是無為，雖少，不窮。古云：摩尼一粒，壓倒海寶千般。彼有為同類中比校，勝劣尚能若
斯；況以世間物寶，與出世法寶，其一劣一勝，寧得同日而語哉？

　　<h5>丁二　顯餘眾行德</h5>
　　<h6>戊一　總明法行</h6>

　　<bf>或復有人，以深信心，於此大願，受持讀誦，乃至書寫一四句偈，速能除滅，五無間業；
<pb n="253"/>
所有世間身心等病，種種苦惱，乃至佛剎極微塵數一切惡業，皆得消除。一切魔軍、夜叉、羅剎
，若鳩槃荼，若毗舍闍，若部多等，飲血啗肉，諸惡鬼神，皆悉遠離；或時發心，親近守護。
</bf>

　　第一行總聰明法行。大疏云：法行總有十種：一、書寫，二、供養，三、轉施，四、聽聞，
五、披讀，六、受持，七、開示，八、諷誦，九、思惟，十、修習。今出四種，兼前聽聞，僅舉
五行。乃至二字，攝餘行也。速能下，明離惡業，以顯現報。前二行，離惡業，言無間，即阿鼻
之華言也。有五：一、受生無間。此人死後，如射箭樣，即入獄中。二、壽命無間。在獄一劫，
無中夭者。三、身形無間。身在獄中，遍滿一獄。四、受苦無間。一日一夜，萬死萬生。五、受
報無間。死已復生，生已復死。由具上五，名五無間業，即五逆罪也。言速能除者，顯普賢願王
之力也。言身心病者，依涅槃，各有四種。身四者：一、水，二、風，三、熱，四、客。客病亦
四：一、非分強作，二、忘誤墮落，三、刀杖瓦石，四、鬼魅所著。心四者：一、踴躍，二、恐
怖，三、憂愁，四、愚癡。苦惱言種種者，總指前之諸病，及諸逼迫等事耳。後二行，明現報。
初明魔鬼遠離，梵云魔羅，華言殺者，能殺修行人慧命故。有四：一、煩惱魔，是生死因。二、
天魔，是生死緣。三、蘊，四、死。此二魔，是生死果。軍，眾也。即指下鬼神，皆天魔之軍眾
也。夜叉，捷疾鬼。羅剎，食人鬼。鳩槃荼，甕形鬼。毘舍闍，啖精氣鬼。部多，此云大身，亦
云自生，乃化生，不從父母故。末句明發心守護，是樂法善鬼，非妒法惡鬼也。

　　<h6>戊二　廣顯眾德</h6>
　　<h6>己一　偏舉一行</h6>

　　<bf>是故若人，誦此願者，</bf>

　　<h6>己二　列陳眾德</h6>
　　<h6>庚一　通名五果</h6>
　　<h6>辛一　明增上果</h6>

　　<bf>行於世間，無有障礙；如空中月，出於雲翳。諸佛菩薩，之所稱讚；一切人天，皆應禮敬
；一切眾生，悉應供養。</bf>

<pb n="254"/>
　　謂人肯但能誦此願王，無論在於何地，一切無有障礙。此法說也，下以喻明。謂譬如空中之
月，超出雲翳之上，雲翳所不能礙；況感諸佛菩薩稱讚，一切人天禮敬，一切眾生供養。此顯經
之增上力用也。

　　<h6>辛二　明等流果</h6>

　　<bf>此善男子，善得人身，圓滿普賢所有功德，不久當如普賢菩薩，速得成就微妙色身，具三
十二大丈夫相。</bf>

　　科言等流者，謂誦經人，便如普賢同等之流類也。如文可知。

　　<h6>辛三　異熟果</h6>

　　<bf>若生人天，所在之處，常居勝族。</bf>

　　言異熟者，非前之現報，乃顯生報也。謂現生雖未，來生即受報；是為異生方熟，乘因感果
也。

　　<h6>辛四　士用果</h6>

　　<bf>悉能破壞一切惡趣，悉能遠離一切惡友，悉能制伏一切外道。</bf>

　　上科明異生之果，此科顯異生之報，即生報之力用也。士指大士，乃菩薩之別名。謂此人雖
非真大士，有大士之勝用，故名士用。

　　<h6>辛五　離繫果</h6>

　　<bf>悉能解脫一切煩惱；如師子王，摧伏群獸；堪受一切眾生供養。</bf>

　　繫，縛也，即煩惱是。謂誦經功德，任運而能破除煩惱，故云離繫。初句法，次句喻，後句
<pb n="255"/>
顯德。

　　<h6>庚二　別顯勝果</h6>
　　<h6>辛一　顯行願功能</h6>

　　<bf>又復是人，臨命終時，最後剎那，一切諸根，悉皆散壞；一切親屬，悉皆捨離；一切威勢
，悉皆退失；輔相大臣，宮城內外，象馬車乘，珍寶伏藏，如是一切，無復相隨。唯此願王，不
相捨離；於一切時，引導其前；一剎那中，即得往生，極樂世界。</bf>

　　前三行，顯世間有漏果報，所謂萬般將不去也。諸根散壞，自身帶不去也；親屬捨離，他身
帶不去也；威勢退失，輔相等一切無復相隨，世福帶不去也。後行半，顯出世間無漏德業，所謂
唯有願隨身耳。初句，願王不離。次句，隨時引導。三句，得生淨土。世界言極樂者，地瑩七珍
，池通八德，風搖樹響，與天樂以齊鳴；水激清波，將法音而同韻。六方調御，金口稱揚；三世
如來，致以護念。總斯多義，故以名焉。

　　<h6>辛二　明殊勝果報</h6>
　　<h6>壬一　異熟報</h6>

　　<bf>到已，即見阿彌陀佛。文殊師利菩薩、普賢菩薩、觀自在菩薩、彌勒菩薩等，此諸菩薩，
色相端嚴，功德具足，所共圍繞。其人自見，生蓮華中，蒙佛授記。</bf>

　　此即生報，異熟果也。初行半，得見聖眾。阿彌陀佛，淨土化主也，翻無量光壽二義，如彌
陀經。身相高大，有六十萬億那由他恒河沙由旬。壽量長遠，有無量無邊，不可思議阿僧祇劫。
目澄四海，毫繞五山。光明無有涯，眷屬不知數。足不行，而十方遍。口不言，而萬類聞。左侍
觀音，右翼勢至。國有百善，土無三惡。一稱名字，滅罪八十億劫波。一禮像形，妙相八萬四千
全具。舉手低頭，益亦難量。文殊，云妙吉祥，降生時，有十瑞故。得果久矣，今助佛化，示生
舍衛，多羅聚落，為梵德婆羅門子。香山云：德妙，而十方普現；道尊，為諸佛所師。昔度五百
仙人，韜光雪嶺；今與一萬菩薩，現住清涼。廣如經說，不可具引。餘可知。此諸下，顯聖德相
。其人下，現生授記。文俱可知。<ask>問：</ask>生極樂國，得見彌陀觀音，事必然耳。普賢是引導師，見
亦當然。而文殊彌勒，本在娑婆；今言得見，何也？<rep>答：</rep>法身大士，皆以法界為身，無土不遍；
<pb n="256"/>
不獨極樂有之，凡是淨土，皆悉不無其人。言等者，等取諸餘新賢舊聖，及常侍諸菩薩。經云：
「其中多有一生補處，其數甚多，非是算數所能知之。」云但生彼國者，無不見也。

　　<h6>壬二　士用果</h6>

　　<bf>得授記已，經於無數百千萬億那由他劫，普於十方不可說不可說世界，以智慧力，隨眾生
心，而為利益。</bf>

　　言士用者，即利生大用也。首句，明得記。經於下，顯利生。文分三句。初句，標利生時。
次句，顯利生處。後句，正明利生。文並可知。

　　<h6>壬三　增上報</h6>

　　<bf>不久當坐菩提道場，降伏魔軍，成等正覺，轉妙法輪；能令佛剎極微塵數世界眾生，發菩
提心，隨其根性，教化成熟；乃至盡於未來劫海，廣能利益一切眾生。</bf>

　　此明究竟成佛，說為增上報；亦可謂離繫報，究竟脫離煩惱縛故。分文為六：一、身坐道場
，二、降魔成佛，三、弘法利生，四、令眾發心，五、隨機成熟，六、廣益無盡。正宗分竟。

　　<h3>乙三　勸囑受持——流通分</h3>
　　<h4>丙一　結前勝德</h4>

　　<bf>善男子！彼諸眾生，若聞若信此大願王，受持讀誦，廣為人說；所有功德，除佛世尊，餘
無知者。</bf>

　　意謂，若人聞信願王，或能受持讀誦，為人說者，所有功德之大，無可為比，唯佛知之。

　　<h4>丙二　正勸誦持</h4>

　　<bf>是故汝等，聞此願王，莫生疑念；應當諦受，受已能讀，讀已能誦，誦已能持；乃至書寫
<pb n="257"/>
，廣為人說。</bf>

　　初囑莫生疑念，以疑則不信，不信必不肯持。應當下，正勸。

　　<h4>丙三　重舉勝德</h4>

　　<bf>是諸人等，於一念中，所有行願，皆得成就；所獲福聚，無量無邊；能於煩惱大苦海中，
拔濟眾生，令其出離，皆得往生阿彌陀佛極樂世界。</bf>

　　大疏云：殷勤頌德，意在勸持。此一品經，文約義豐，實修行之玄要，乃華嚴之幽鍵。功高
德遠，人宜精修。印度王臣，無人不讀。釋長文竟。

　　<h2>甲二　偈頌</h2>
　　<h3>乙一　標頌</h3>

　　<bf>爾時，普賢菩薩摩訶薩，欲重宣此義，普觀十方，而說偈言：</bf>

　　頌有多種：一、孤起，不頌長文，孤然而頌。二、重頌，為後來未聞，欲令聞故。三、複頌
，為未解者，令悟解故。四、廣頌，長文略處，偈頌申之。五、略頌，長文已足，偈頌略之。六
、結頌，為受持人，便記憶故。七、超頌，長文在後，頌在前故。八、追頌，長文在前，頌在後
故。有斯八意，故作頌之，此結集者文也。大士未說頌前，先以法眼普觀十方者，何居？<rep>答：</rep>為
鑒現前大眾，能否欣樂故。

　　<h3>乙二　正頌</h3>
　　<h4>丙一　頌正示行願</h4>
　　<h5>丁一　正頌行願</h5>
　　<h6>戊一　頌第一願</h6>

　　<bf>所有十方世界中，三世一切人師子！我以清淨身語意，一切遍禮盡無餘。普賢行願威神力
，普現一切如來前；一身復現剎塵身，一一遍禮剎塵佛。</bf>
<pb n="258"/>

　　行願之名雖有十義，意祇有七，以後三合故。初二句頌所禮，次一句頌能禮，第四句明周遍
，第五句辯遍因。謂所以能如是周遍者，全仗普賢行願威神之力故也。後三句別顯禮相。謂一一
佛所，各有多身；一一己身，能起多禮。經云：一一如來所，一切剎塵禮。即此意也。

　　<h6>戊二　頌第二願</h6>

　　<bf>於一塵中塵數佛，各處菩薩眾會中；無盡法界塵亦然，深信諸佛皆充滿。各以一切音聲海
，普出無盡妙言辭；盡於未來一切劫，讚佛甚深功德海。</bf>

　　前偈，明所讚；唯深信二字，屬能讚因。後偈，全顯能讚。於中，前二句，明讚相；三句，
明讚時；末句，正頌稱讚也。

　　<h6>戊三　頌第三願</h6>

　　<bf>以諸最勝妙華鬘，伎樂塗香及傘蓋；如是最勝莊嚴具，我以供養諸如來。最勝衣服最勝香
，末香燒香與燈燭；一一皆如妙高聚，我悉供養諸如來。我以廣大勝解心，深信一切三世佛；悉
以普賢行願力，普遍供養諸如來。</bf>

　　此文三偈。前二偈，俱前三句標供養品，後一句正申供養。後偈中，一切三世佛五字，是所
供境。末句，正申供。餘皆能供因。

　　<h6>戊四　頌第四願</h6>

　　<bf>我昔所造諸惡業，皆由無始貪瞋癡，從身語意之所生，一切我今皆懺悔。</bf>

　　第一句標所懺業。第二句明造業因。第三句指造業器。末句正申懺悔。

　　<h6>戊五　頌第五願</h6>

<pb n="259"/>
　　<bf>十方一切諸眾生，二乘有學及無學，一切如來與菩薩，所有功德皆隨喜。</bf>

　　此偈唯最後三字，明能隨喜，餘皆所隨喜。第一句，明六凡。於中，前四字，通標一切；後
三，正明六凡。第二句，明二乘。第三句，明大乘。末句，前四字，總出聖凡功德；後三，如上
已明。

　　<h6>戊六　頌第六願</h6>

　　<bf>十方所有世間燈，最初成就菩提者，我今一切皆勸請，轉於無上妙法輪。</bf>

　　前二句，標所勸請。三句，正明勸請。末句，明所請事。

　　<h6>戊七　頌第七願</h6>

　　<bf>諸佛若欲示涅槃，我悉至誠而勸請，唯願久住剎塵劫，利樂一切諸眾生。</bf>

　　首句標所請。次句正明勸請。三四二句述意。於中，前句明住所經時，後句述住時之益。

　　<h6>戊八　合頌後三願</h6>
　　<h6>己一　合頌三願</h6>

　　<bf>所有禮讚供養福，請佛住世轉法輪；隨喜懺悔諸善根，回向眾生及佛道。</bf>

　　此一偈中，前三句，總牒前之七願功德，盡皆以善根二字收之。初所有二字，總指下七，文
少不次。謂：禮，指第一願。讚，指第二願。供，指第三願。請住，指第七願。轉輪，指第六願
。隨喜，指第五願。後一句，正明回向。

　　<h6>己二　分頌三願</h6>
　　<h6>庚一　頌第八願</h6>

<pb n="260"/>
　　<bf>我隨一切如來學，修習普賢圓滿行；供養過去諸如來，及與現在十方佛。未來一切天人師
，一切意樂皆圓滿；我願普隨三世學，速得成就大菩提。</bf>

　　初句標示。次四句正明隨學。六句示隨學因。七句結。末句明意。言天，有多義：一、天，
晝也。天上日長夜短，故以晝名天。二、天名無愁惱，常受樂故。三、天名燈明，能破暗成明故
。又名破惡，能破惡業，得於善業而生天故。言人，亦有多義：人者，名能多思慮。又人者，身
口柔軟。又人者，名有慢。又人者，能破慢。佛稱天人師者，謂佛本為九界眾生出現於世，何以
但云天人師，而不及餘師者？以三聖悟深，三途迷重，修羅憍大，非緊要機。論發心聞法者，唯
天與人耳！故舉中以攝前後，曰天人師也。

　　<h6>庚二　頌第九願</h6>

　　<bf>所有十方一切剎，廣大清淨妙莊嚴；眾會圍繞諸如來，悉在菩提樹王下。十方所有諸眾生
，願離憂患常安樂；獲得甚深正法利，滅除煩惱盡無餘。</bf>

　　此中，前偈標能益之尊。前二句，標所依淨剎；後二句，顯能依眾會。後偈，為生起之願。
於中：初句，所順生；下三，申願意。三句中：初句，離憂常安；次句，獲深法利；後句，滅除
煩惱。<ask>難曰：</ask>願本順生，何先云佛？<rep>釋：</rep>以順生即順佛故。

　　<h6>庚三　頌第十願</h6>
　　<h6>辛一　別發大願</h6>
　　<h6>壬一　受持願</h6>

　　<bf>我為菩提修行時，一切趣中成宿命；常得出家修淨戒，無垢無破無穿漏。天龍夜叉鳩槃荼
，乃至人與非人等，所有一切眾生語，悉以諸音而說法。</bf>

　　頌第十願，前略後廣。此下大願亦是伽陀，回向與願大同小異。所言異者，謂回向要有功德
能回，發願無有功德亦可要誓。同者，回向以願為體，總願別願皆回向故。今是回向大願。按十
地經，有十大願：一、供養，二、受持，三、轉法輪，四、修行二利，五、成熟眾生，六、承事
，七、淨土，八、不離，九、利益，十、成正覺。今即彼第二願也。經云：「願受一切佛法輪，
<pb n="261"/>
願攝一切佛菩提，願護一切諸佛教，願持一切諸佛法。」此中初句，攝菩提。次句，持佛法。次
二句，護佛教。修行戒行，為護行故。無垢，即無垢戒；無破，即不破梵行戒；無穿漏，即不缺
漏戒。後四句，即彼經願受一切佛法輪。謂佛轉法輪，常有八部眾作外護聽法。此中偈意，願得
一切眾生語言三昧，可用彼之語音，為彼說法也。

　　<h6>壬二　修行二利願</h6>

　　<bf>勤修清淨波羅密，恒不忘失菩提心；滅除障垢無有餘，一切妙行皆成就。於諸惑業及魔境
，世間道中得解脫；猶如蓮華不著水，亦如日月不住空。</bf>

　　此即彼第四願也。於中第四句是總，餘句為別。初句是行體，即十波羅密，除蔽清淨。前云
廣大無量者，世出世間等，正辨此十波羅密之故，此初句云體也。第二句云不忘失等者，以忘失
菩提心，修諸善法皆成魔業故。第三句是行業，以十度淨十蔽故。六蔽如常，第七耽滯蔽，第八
退屈蔽，第九怯劣蔽，第十昧事蔽；此十隱蔽妙行，故以十度除之。後一偈是行相。前二句，是
法。言世道解脫者，魔境惑業，即世間行；解脫，即出世間行。後二句，雙喻二行。蓮華，喻世
間解脫，不著水故；日月，喻出世解脫，不住空故。

　　<h6>壬三　成熟眾生願</h6>

　　<bf>悉除一切惡道苦，等與一切群生樂；如是經於剎塵劫，十方利益恒無盡。我常隨順諸眾生
，盡於未來一切劫；恒修普賢廣大行，圓滿無上大菩提。</bf>

　　第五句為總，餘句為別。初句離苦，二句得樂；第三豎窮，第四橫遍。後三總結長時所成因
果，此即彼第五願也。

　　<h6>壬四　不離願</h6>

　　<bf>所有與我同行者，於一切處同集會；身口意業皆同等，一切行願同修學。所有益我善知識
，為我顯示普賢行；常願與我同集會，於我常生歡喜心。</bf>

<pb n="262"/>
　　此即彼第八願也。謂願於一切生處，恒不離佛及諸菩薩，得同意行故。亦名心行願，願不離
一乘故。初句為總，同志一乘故。餘句為別。於中先三句，自分行同。意業同者，平等一緣故；
身業同者，得如意神通故；語業同者，同說一味法故。上即三輪同。一切行願同者，若福若智，
萬行皆同。前偈同行，故云自分。後一偈勝進同，此更成益，復顯示故。謂凡有益我之善知識者
，必能為我顯示普賢行，故我亦常願也。

　　<h6>壬五　供養願</h6>

　　<bf>願常面見諸如來，及諸佛子眾圍繞；於彼皆興廣大供，盡未來劫無疲厭。願持諸佛微妙法
，光顯一切菩提行；究竟清淨普賢道，盡未來劫常修習。</bf>

　　此即彼第一願，願供勝田故。第三句為總。興廣大供故。大有六種：一、心大，無疲厭故。
二、供具大，財法正行皆具足故。財供，攝在總句；正行，即第五六句。三、福田大，即第二句
。四、攝功德大，即第七句中究竟普賢道，是勝功德故。五、因大，即第七句中清淨二字。如空
清淨，為無常愛果，及常果之因故。六、時大，即第八句。

　　<h6>壬六　利益願</h6>

　　<bf>我於一切諸有中，所修福智恒無盡；定慧方便及解脫，獲諸無盡功德藏。一塵中有塵數剎
，一一剎有難思佛；一一佛處眾會中，我見恒演菩提行。</bf>

　　願於一切時，恒作眾生事業，無空過故；亦名三業不空願，即彼第九願也。第一偈中，前三
句，不空因；後一句，是不空果。言功德藏者，謂暫見身，則必得法身；暫聞音，則得實智慧；
纔生淨信，則永斷煩惱。得如藥王焚身，得如如意珠身，名功德藏也。第二偈，利益時處；謂遍
於時處，求能益法，利眾生故。前三句，明處遍；後句中恒字，顯時遍。演菩提行，即能益法，
利眾生也。

　　<h6>壬七　轉法輪願</h6>

　　<bf>普盡十方諸剎海，一一毛端三世海，佛海及與國土海，我遍修行經劫海。一切如來語清淨
<pb n="263"/>
，一言具眾音聲海；隨諸眾生意樂音，一一流佛辯才海。三世一切諸如來，於彼無盡語言海，恒
轉理趣妙法輪，我深智力普能入。</bf>

　　謂佛轉法輪，願皆攝取，而轉授之；亦名攝法上首願，即彼第三願也。前偈明轉法輪處，若
據有修行之言，應屬前願，為修行處，以前已有處，故屬此願。中偈明能轉圓音。後偈中：前二
句，轉法輪時；次一句，所轉法輪；末句，能攝方便。彼經，轉法輪有四：一、轉處，二、轉時
，三、攝法方便，四、轉法頓周。得彼經之消息，知此偈之落處。

　　<h6>壬八　淨土願</h6>

　　<bf>我能深入於未來，盡一切劫為一念；三世所有一切劫，為一念際我皆入。我於一念見三世
，所有一切人師子；亦常入佛境界中，如幻解脫及威力。</bf>

　　此即彼第七願也。願清淨　他受用二土。文中並無淨土之言，以影後願故；此中具有七種淨
義，故知是淨土願也。前四句，即第一同體淨，以同法性故。今一多互相即入，文雖辯劫念圓融
，意取時中圓融之剎。五六二句，即第二自在義淨。如摩尼珠，美惡斯現，自在圓通故。文云：
於一念見。舉其佛者，顯是佛土。人師子，喻指佛也。第七句，即第三因淨。因有二：一、生因
，謂六度等，如維摩云「布施是菩薩淨土」云云。二、依因，又二：一、鏡智淨識為土所依，自
受用土。二、後智通慧為土所依，他受用土也。此二皆是佛諸境界，境界即是相淨，謂七珍等。
末句攝於三淨，以如幻二字，即第四果淨。果亦有二：一、所生果，即相淨，略在境界，廣則影
在後承事願中。二、示現果，臨機示現故。云如幻解脫威力，即第五受用淨。謂受用淨土，離過
成德，如用香飯得三昧等。今解脫煩惱，即是離過；威力之能，即是成德。彼十地經云「成就清
淨道」。梵本此句無「及威力」字，有「眷屬」字；即第六住處眾生淨，人寶為嚴故。第七相淨
，即攝在果淨中境界二字是也。

　　<h6>壬九　承事願</h6>

　　<bf>於一毛端極微中，出現三世莊嚴剎；十方塵剎諸毛端，我皆深入而嚴淨。所有未來照世燈
，成道轉法悟群有；究竟佛事示涅槃，我皆往詣而親近。</bf>

<pb n="264"/>
　　此即彼第六願也。謂願往諸佛土，常見諸佛，恒時敬事，聽受法故。末句為總。文云往詣親
近，即承事也。前偈，即承事處。於中初二句，通是真實義相；互相涉入，如帝網故。謂土土同
體，不守自性，互相涉入，名真實也。第二句三世莊嚴剎，即一切相，淨土體相有差別故。第三
句，即無量相，謂前二相，遍十方故。菩薩藏經，虛空中世界重數，多於大千所有微塵；但由業
力，不相妨礙。一處重重尚爾，況復橫周。第四句，辯能知見。知見有二：一者所知。即前三種
相是。二者能知。彼十地經云：「智皆明了現前知見。」<rep>釋云：</rep>真實義相，但可智知；餘一切相
，可以眼見。梵本云：「我甚深入莊嚴剎」。深入有二：一、智深入，二、身深入。入彼莊嚴剎
中承事如來，非嚴淨也。今文若云一而如一剎，則理亦無違，事更顯矣。第五句，所承事佛，照
世燈，即指佛也。六七二句，即承事時，八相也；以成道至涅槃，含八相義故。

　　<h6>壬十　成正覺願</h6>

　　<bf>速疾周遍神通力，普門遍入大乘力，智行普修功德力，威神普覆大慈力，遍淨莊嚴勝福力
，無著無依智慧力，定慧方便威神力，普能積集菩提力，清淨一切善業力，摧滅一切煩惱力，降
伏一切諸魔力，圓滿普賢諸行力。</bf>

　　彼亦在十，謂願與法界眾生，一時同得阿耨菩提，恒作佛事也。文有十二力：前九，明業用
；後三，結因成果。於九力中，有七種業。前之六力，力字在句中間，其義更顯。一、首句宜云
神通力速疾周遍，即自在業也。二、二句宜云大乘力入遍普門，謂大乘稱理，互相即入而普遍故
。三、次三句即說實諦力業。謂說實諦，令物悟故。四、第六句即證教化業。謂說自所證，以教
化他故；謂以菩提智，契涅槃理，故無所依。五、第七句種種說法業，具足定慧方便故。六、第
八句不斷佛種業，積集菩提，相續佛種故。七、第九句法輪復住業，謂依大智慧，能淨一切諸善
根故。後三言結因成果者，由內伏煩惱，外降諸魔，普賢行圓，故成佛果。亦可後三復為三業，
以成圓十。八、第十句摧滅煩惱業。九、降伏諸魔怨業。十、普賢勝因業。別說十願竟。

　　<h6>辛二　總結大願</h6>

　　<bf>普能嚴淨諸剎海，解脫一切眾生海，善能分別諸法海，能甚深入智慧海。普能清淨諸行海
，圓滿一切諸願海，親近供養諸佛海，修行無倦經劫海。三世一切諸如來，最勝菩提諸行願，我
皆供養圓滿修，以普賢行悟菩提。</bf>
<pb n="265"/>

　　謂稱體大願，願願智如海也。前之八海，結前九願。首句結淨土願。二句結成熟眾生願。三
句結轉法輪願。四句結受持願。五句結修行二利願。六句結利益願，益由願圓故。七句有二願：
親近，即承事願；供養，即供養願。諸佛海通上二願。八句即不離願，若離同見同志法緣眷屬，
修行即厭倦也。後之一偈，成正覺願；以三世因圓，正覺果滿故。

　　<h5>丁二　願同二聖</h5>
　　<h6>戊一　遍同普賢</h6>

　　<bf>一切如來有長子，彼名號曰普賢尊；我今回向諸善根，願諸智行悉同彼。願身口意恒清淨
，諸行剎土亦復然；如是智慧號普賢，願我與彼皆同等。</bf>

　　科言同，謂同一普賢行故，同一真法界故。言長子者，最尊勝故。偈云：「普賢真身遍法界
，能為世間自在主；無始無終無生滅，性相常住等虛空。」既云無始，即是長義。不捨因行，故
為佛子。偈出金剛瑜伽頂經。<rep>釋云：</rep>「所遍，即一真法界。能遍，即普賢也。世間，指一切緣起
。諸法主，即最初能生義。無始終，同真界也。」

　　<h6>戊二　雙齊二聖</h6>

　　<bf>我為遍淨普賢行，文殊師利諸大願；滿彼事業盡無餘，未來際劫恒無倦。我所修行無有量
，獲得無量諸功德；安住無量諸行中，了達一切神通力。文殊師利勇猛智，普賢慧行亦復然；我
今回向諸善根，隨彼一切常修學。</bf>

　　文殊表解，解發願故。普賢表行，能起行故。故願與行，分屬二聖，理實智通。又表理智，
一相契合。行願相扶，所以雙同。

　　<h6>戊三　結歸回向</h6>

　　<bf>三世諸佛所稱讚，如是最勝諸大願，我今回向諸善根，為得普賢殊勝行。</bf>

<pb n="266"/>
　　上來諸願屬回向，彌顯三段同一回向。

　　<h4>丙二　頌顯經勝德</h4>
　　<h5>丁一　超頌顯餘眾行德</h5>
　　<h6>戊一　超頌勝果</h6>
　　<h6>己一　顯極樂勝果</h6>

　　<bf>願我臨欲命終時，盡除一切諸障礙；面見彼佛阿彌陀，即得往生安樂剎。我既往生彼國已
，現前成就此大願；一切圓滿盡無餘，利樂一切眾生界。彼佛眾會咸清淨，我時於勝蓮華生；親
睹如來無量光，親前授我菩提記。蒙彼如來授記已，化身無數百俱胝；智力廣大遍十方，普利一
切眾生界。</bf>

　　首句願我，改是人，則彌顯矣。不生華藏，願生極樂，有四意：一、有緣故，二、使眾生心
歸一處故，三、不離華藏故，四、彌陀即本師故。

　　<h6>己二　總收行願無盡</h6>

　　<bf>乃至虛空世間盡，眾生及業煩惱盡；如是一切無盡時，我願究竟恒無盡。</bf>

　　<h6>戊二　追頌校量聞經德</h6>

　　<bf>十方斯有無邊剎，莊嚴眾寶供如來；最勝安樂施天人，經一切剎微塵劫。若人於此勝願王
，一經於耳能生信；求勝菩提心渴仰，獲勝功德過於彼。</bf>

　　前偈能校，後偈所校，文並可知。

　　<h5>丁二　追頌五果</h5>
　　<h6>戊一　頌增上果</h6>

　　<bf>即常遠離惡知識，永離一切諸惡道；速見如來無量光，具此普賢最勝願。</bf>
<pb n="267"/>

　　<h6>戊二　頌等流果</h6>

　　<bf>此人善得勝壽命，此人善來人中生；此人不久當成就，如彼普賢菩薩行。</bf>

　　<h6>戊三　頌離繫果</h6>

　　<bf>往昔由無智慧力，所造極惡五無間；誦此普賢大願王，一念速疾皆消滅。</bf>

　　<h6>戊四　頌異熟果</h6>

　　<bf>族姓種類及容色，相好智慧成圓滿；</bf>

　　<h6>戊五　頌士用果</h6>

　　<bf>諸魔外道不能摧，堪為三界所應供。</bf>

　　<h6>戊六　頌究竟果</h6>

　　<bf>速詣菩提大樹王，坐已降伏諸魔眾；成等正覺轉法輪，普利一切諸含識。</bf>

　　言速詣者，如我本師釋迦世尊，未成道前，苦行六年，知非究竟；即思過去諸佛，皆詣菩提
樹下，降伏魔軍，成等正覺；即離其處，詣尼連河，剃髮沐浴，復食乳糜，氣力平全；詣菩提樹
，即成究竟果也。

　　<h4>丙三　頌勸囑受持</h4>
　　<h5>丁一　頌前諸行</h5>

　　<bf>若人於此普賢願，讀誦受持及演說；</bf>

<pb n="268"/>
　　<h5>丁二　頌顯勝益</h5>

　　<bf>果報唯佛能證知，決定獲勝菩提道。若人誦此普賢願，我說少分之善根，一念一切悉皆圓
，成就眾生清淨願。</bf>

　　<h5>丁三　結成回向</h5>

　　<bf>我此普賢殊勝行，無邊勝福皆回向；普願沈溺諸眾生，速往無量光佛剎。</bf>

　　<h2>甲三　結歸</h2>
　　<h3>乙一　結彰眾喜</h3>

　　<bf>爾時，普賢菩薩摩訶薩，於如來前，說此普賢廣大願王清淨偈已。善財童子，踴躍無量；
一切菩薩，皆大歡喜！</bf>

　　<h3>乙二　歸功佛說</h3>
　　<h4>丙一　釋尊印讚</h4>

　　<bf>如來讚言：善哉善哉！</bf>

　　此品能說者，普賢；所說者，行願。能導者，普賢十願王；所導者，海眾歸極樂。佛在師子
頻申三昧中，通身暢然，便夭夭申申，從三昧安詳而起；遂印之曰，善哉善哉！謂妙極妙極矣！

　　<h4>丙二　經家歸功</h4>
　　<h5>丁一　功歸佛說</h5>

　　<bf>爾時世尊，與諸聖者菩薩摩訶薩，演說如是不可思議解脫境界勝法門時。</bf>

　　言歸佛說者有二意：一、凡諸法會，佛為化主；說雖通五，經佛印可，即為佛說。二、華嚴
九會，以皆不起菩提樹王，遍一切處，一時頓說，故云佛說。佛為能說，諸聖為能聽。演說下，
<pb n="269"/>
即所說所聽也。

　　<h5>丁二　時眾受持</h5>
　　<h6>戊一　列持眾</h6>
　　<h6>己一　菩薩眾</h6>

　　<bf>文殊師利菩薩，而為上首；諸大菩薩，及所成熟六千比丘。彌勒菩薩，而為上首；賢劫一
切諸大菩薩。無垢普賢菩薩，而為上首；一生補處，住灌頂位諸大菩薩，及餘十方種種世界普來
集會，一切剎海極微塵數諸菩薩摩訶薩眾。</bf>

　　此一段文，眾列四類：文殊，及六千比丘，是一類；彌勒，並賢劫諸大菩薩，是一類；無垢
普賢，暨灌頂菩薩，是一類；十方塵數菩薩，是一類。六千比丘言成熟者，即文殊辭佛，往於南
方；舍利弗亦辭佛，領自徒眾有六千人，海覺比丘而為上首。至於中路，舍利弗勸令歸依文殊；
文殊如象王迴旋，觀諸比丘，為說十種無疲厭心。何者為十？一、積集一切善根心。二、見一切
佛，承事供養心。三、求一切佛法心。四、行一切波羅密心。五、成就一切菩薩三昧心。六、次
第入一切三世心。七、普嚴淨十方佛剎心。八、教化調伏一切眾生心。九、修一切劫中成就菩薩
心。十、為成就一切眾生故，修行一切佛剎微塵數波羅密，成就如來十力；如是次第，為成熟一
切眾生界，成就如來一切力心。諸比丘聞已，得普照法界。清涼序云：「象王迴旋，六千道成於
言下。」即指此也。言賢劫者，今是住劫，應名善賢。得名所以，如大悲經云：「此大千世界，
初欲成時，有大水聚。淨居天子，觀此大水，見有千莖諸妙蓮華，各有千葉，金色金光。知有賢
人一千，同劫成佛，故名賢劫。」言一生者，唯有人中一次受生，故云一生。當紹前佛之位，名
補處也。言灌頂者，亦名受職。剎利王子受職，父王召集宰輔大臣，諸王眷屬，齊已，取金瓶置
四大海水，以灌王子之頂，名灌頂位。菩薩受職，亦復如是，文繁不引。

　　<h6>己二　聲聞眾</h6>

　　<bf>大智舍利弗，摩訶目犍連等，而為上首；諸大聲聞，</bf>

　　舍利弗，婆羅門種。姓拘粟氏，即王舍城，提舍論師之子。父名提舍，母名鶖鷺。即梵語舍
利，連父母而受稱故名。年纔八歲，名振四方。與大目連，少而為友。形容矮小，事山闍耶外道
<pb n="270"/>
。知非究竟，遂與同學，別訪明師。後值佛弟子馬勝，聞一偈法，即獲須陀洹果。阿含三云：「
我弟子中，智慧無窮，舍利弗是。」故云大智。目犍連，摩訶沒特伽羅子，姓也。名拘律陀，王
舍城婆羅門種。與舍利弗同師，聞舍利弗說佛偈悟道，亦得初果。各領徒眾百人，投佛出家。經
七日後，獲阿羅漢果。增一云：「我弟子，神足輕舉，飛到十方者，目犍連第一也。」

　　<h6>己三　雜類眾</h6>

　　<bf>并諸人天，一切世主：天、龍、夜叉、乾闥婆、阿修羅、迦樓羅、緊那羅、摩侯羅伽，人
非人等，一切大眾。</bf>

　　天，豎有二十八，橫論三十三。梵語忉利，所以翻為三十三也。龍有四：一、持天宮殿，不
令墮落，名天龍。二、人間興雲致雨，名人龍。三、能持山河大地，名地龍。四、守護王庫，名
王龍。又有四：一、蚻龍，有角者是。二、鷹龍，有翼者是。三、蛟龍，有鱗者是。四、驪龍，
有如意珠者是。龍有五障，不能下雨：一、火大增盛。二、風吹雲散。三、修羅收雲入海。四、
雨師放逸懈怠。五、眾生造孽過重，龍天瞋責，雨亦不下。五中隨有一障，即不下雨也。夜叉，
亦名藥叉，此云輕捷。雌者，名可畏攝。地行者，食啖生靈。雄者，名藥叉，有翅能飛空，唯喫
孩兒；居下天，守天城門也。乾闥婆，此云尋香行，亦食香神。天帝須樂，身有異相，便往奏之
，是作樂神也。阿修羅，此云無端正，男醜女美，有天福，無天德，故稱非天。迦樓羅，此云金
翅鳥，身有四寶色，翅羽嚴麗，故以名焉。緊那羅，此云疑神，形容似人，體是畜生，頭有一角
，故人疑之，名疑神也；是天帝之歌神。摩侯羅伽，此云大腹行，即蟒蛇蝦蟆之類，年久不死，
即成神也。此等繇佛慈悲，早令種諸善根；以其戒緩乘急，希法雨以潤萌芽，冀智藥以除眾苦，
故來法會，作外護眾也。

　　<h6>戊二　總彰受行</h6>

　　<bf>聞佛所說，皆大歡喜，信受奉行。</bf>

　　科云總彰受行，通前諸眾。文殊所問經云：「聞說歡喜，信受奉行，有三種意：一、能說人
清淨，不為取著名利之所染故。二、所說法清淨，以如實知法體故。三、得果清淨，陳事既周，
時眾獲益故。」聞法者，積善於胸懷；受導者，奉言以行學。即所謂各稟習學，流通於未聞也。
<pb n="271"/>
釋全文竟。（完）


<article>勸發菩提心文講義錄要</article>

<sr>省庵大師撰文</sr>
<sr>諦閑法師講述</sr>
<sr>范古農錄</sr>

　　<h1>省庵大師略傳</h1>

　　師諱實賢。字思齊。號省庵。常熟時氏子。世儒業幼出家。嚴習毘尼。尋入講筵。明性相之
學。參念佛者是誰話。四閱月。忽然開悟。曰。我夢覺矣。自是機鋒迅利。才辯縱橫。晝覽藏經
。晚持佛號。燃指於阿育王山佛前。發四十八大願。感舍利放光。作<bf>《勸發菩提心文》</bf>。激勵四
眾。誦者多為涕下。於雍正十二年四月十四日面西寂然。送者麋至。忽開目曰。吾去即來。生死
事大。各自淨心念佛可矣。合掌連稱佛名而逝。贊曰。

　　<si>悲心廣大。菩提心文。四十八願。願力宏深。
　　行解真實。瑞應超倫。蓮宗一脈。賴以常存。</si>

　　<h1>予茅靜遠居士書</h1>
　　<sr>省庵大師</sr>

　　前三月下旬，返自四明，過訪居士。適遇他出，悵然而去，尋歸回龍。玆又一月餘矣，因數
子相勸，欲講<bf>《法華》</bf>，特到杭請經，因得致書于足下。居士造橋事畢，可謂莫大之功。然居士
之心，好善無倦，一善甫完，復作一善。美則美矣，其如生死大事何。苟不以生死大事為急，而
孳孳為善。所作善事如須彌山，皆生死業緣，有何了日。善事彌多，生死彌廣，一念愛心，萬劫
纏縛，可不懼耶。居士世間公案，久已參透。西方淨業，久已修習。然而生死心不切，家緣撇不
下，人情謝不去，念佛心不專。何也。將名根不斷耶，抑愛念牽纏耶。于此二者，宜加審察。苟
不把家緣世事，一刀斬斷，六字洪名，盡力提起，欲望娑婆之脫，安養之生，難矣。不生安養而
<pb n="272"/>
欲脫生死，不脫生死而欲免墮落，抑又難矣。縱一生兩生不失人身，濟得甚麼事。嗟乎，居士慧
心如此明利，家緣如此豐足，賢嗣如此賢能，事事適意，尚不能放下萬緣，一心念佛。為天負人
耶，為人負天耶。不以念佛為急，而以世間小善為急，不以生死大事為先，而以人天福報為先，
是不知先後也。居士雖不求福，而常作福，雖欲出生死，而反入生死。皆由不知所緩在彼，所急
在此，致使北轅適越，卻步求前也。居士今日要務，惟當謝絕人事，一心念佛，加以齋戒二字尤
為盡美。大抵西方佛國，非悠悠散善所能致，萬劫生死，非因循怠惰所能脫。無常迅速，旦暮即
至，安得不為之早辦耶。衲所知者甚寡。知識之中，求可以語此事者尤寡，捨居士一人，而深以
期望者誰哉。倘不以人廢言，幸加努力。若曰，吾不能也，則亦無可奈何矣。

　　<sr>謹按。修淨土者，非不需作諸功德事（<bf>《無量壽經》</bf>謂念佛而廣修功德者為上品，不修
功德者為下品）。惟當以無所住心，隨緣而為之耳。若不專心念佛，而惟孳孳專以世間小善為急
，人天福報為先，是大不可。</sr>

　　<h1>勸發菩提心文</h1>

　　<bf>不肖，愚下凡夫僧實賢，泣血稽顙，哀告現前大眾，及當世淨信男女等，惟願慈悲，少加</bf>
<bf>聽察。嘗聞入道要門，發心為首；修行急務，立願居先。願立則眾生可度，心發則佛道堪成。苟</bf>
<bf>不發廣大心，立堅固願，則縱經塵劫，依然還在輪迴；雖有修行，總是徒勞辛苦，故華嚴經云：</bf>
<bf>『忘失菩提心，修諸善法，是名魔業』。忘失尚爾，況未發乎？故知欲學如來乘，必先具發菩薩</bf>
<bf>願，不可緩也。</bf>

　　<bf>然心願差別，其相乃多；若不指陳，如何趨向？今為大眾略而言之。相有其八：所謂邪正</bf>
<bf>真偽大小偏圓是也。云何名為邪正真偽大小偏圓耶？世有行人，一向修行，不究自心，但知外務</bf>
<bf>：或求利養，或好名聞，或貪現世欲樂，或望未來果報。如是發心，名之為邪。既不求利養名聞</bf>
<bf>，又不貪欲樂果報，唯為生死，為菩提。如是發心，名之為正。念念上求佛道，心心下化眾生。</bf>
<bf>聞佛道長遠，不生退怯；觀眾生難度，不生厭倦。如登萬仞之山，必窮其頂；如上九層之塔，必</bf>
<bf>造其顛。如是發心，名之為真。有罪不懺，有過不除，內濁外清，始勤終怠。雖有好心，多為名</bf>
<bf>利之所夾雜；雖有善法，復為罪業之所染污。如是發心，名之為偽。眾生界盡，我願方盡；菩提</bf>
<bf>道成，我願方成。如是發心，名之為大。觀三界如牢獄，視生死如怨家；但期自度，不欲度人。</bf>
<bf>如是發心，名之為小。若於心外見有眾生，及以佛道，願度願成；功勛不忘，知見不泯。如是發</bf>
<pb n="273"/>
<bf>心，名之為偏。若知自性是眾生，故願度脫。自性是佛道，故願成就。不見一法，離心別有；以</bf>
<bf>虛空之心，發虛空之願，行虛空之行，證虛空之果，亦無虛空之相可得。如是發心，名之為圓。</bf>
<bf>知此八種差別，則知審察；知審察，則知去取；知去取，則可發心。云何審察？謂我所發心，於</bf>
<bf>此八中，為邪、為正？為真、為偽？為大、為小？為偏、為圓？云何去取？所謂去邪、去偽、去</bf>
<bf>小、去偏，取正、取真、取大、取圓；如此發心，方得名為真正發菩提心也。</bf>

　　<bf>此菩提心，諸善中王；必有因緣，方得發起。今言因緣，略有十種。何等為十？一者念佛</bf>
<bf>重恩故。二者念父母恩故。三者念師長恩故。四者念施主恩故。五者念眾生恩故。六者念生死苦</bf>
<bf>故。七者尊重己靈故。八者懺悔業障故。九者求生淨土故。十者為念正法得久住故。</bf>

　　<bf>云何念佛重恩？謂我釋迦如來最初發心，為我等故，行菩薩道，經無量劫，備受諸苦。我</bf>
<bf>造業時，佛則哀憐，方便教化；而我愚癡，不知信受。我墮地獄，佛復悲痛，欲代我苦；而我業</bf>
<bf>重，不能救拔。我生人道，佛以方便，令種善根，世世生生，隨逐於我，心無暫捨。佛初出世，</bf>
<bf>我尚沈淪；今得人身，佛已滅度。何罪而生末法？何福而預出家？何障而不見金身？何幸而躬逢</bf>
<bf>舍利？如是思惟，向使不種善根，何以得聞佛法？不聞佛法，焉知常受佛恩？此恩此德，丘山難</bf>
<bf>喻。自非發廣大心，行菩薩道，建立佛法，救度眾生；縱使粉身碎骨，豈能酬答？是為發菩提心</bf>
<bf>第一因緣也。</bf>

　　<bf>云何念父母恩？哀哀父母，生我劬勞。十月三年，懷胎乳哺；推乾去濕，嚥苦吐甘，才得</bf>
<bf>成人。指望紹繼門風，供承祭祀。今我等既已出家，濫稱釋子，忝號沙門。甘旨不供，祭掃不給</bf>
<bf>；生不能養其口體，死不能導其神靈。於世間則為大損，於出世又無實益；兩途既失，重罪難逃</bf>
<bf>。如是思惟，惟有百劫千生，常行佛道；十方三世，普度眾生。則不惟一生父母，生生父母，俱</bf>
<bf>蒙拔濟；不惟一人父母，人人父母，盡可超升。是為發菩提心第二因緣也。</bf>

　　<bf>云何念師長恩？父母雖能生育我身，若無世間師長，則不知禮義；若無出世師長，則不解</bf>
<bf>佛法。不知禮義，則同於異類；不解佛法，則何異俗人？今我等粗知禮義，略解佛法，袈裟被體</bf>
<bf>，戒品沾身；此之重恩，從師長得。若求小果，僅能自利；今為大乘，普願利人，則世出世間二</bf>
<bf>種師長，俱蒙利益。是為發菩提心第三因緣也。</bf>

　　<bf>云何念施主恩？謂我等今者，日用所資，並非己有。二時粥飯，四季衣裳，疾病所需，身</bf>
<pb n="274"/>
<bf>口所費，此皆出自他力，將為我用。彼則竭力躬耕，尚難餬口；我則安坐受食，猶不稱心。彼則</bf>
<bf>紡織不已，猶自艱難；我則安服有餘，甯知愛惜？彼則蓽門蓬戶，擾攘終身；我則廣宇閒庭，悠</bf>
<bf>游卒歲。以彼勞而供我逸，於心安乎？將他利而潤己身，於理順乎？自非悲智雙運，福慧二嚴，</bf>
<bf>檀信沾恩，眾生受賜，則粒米寸絲，酬償有分，惡報難逃。是為發菩提心第四因緣也。</bf>

　　<bf>云何念眾生恩？謂我與眾生，從曠劫來，世世生生，互為父母，彼此有恩。今雖隔世昏迷</bf>
<bf>，互不相識；以理推之，豈無報效？今之披毛帶角，安知非昔為其子乎？今之蝡動蜎飛，安知不</bf>
<bf>曾為我父乎？每見幼離父母，長而容貌都忘；何況宿世親緣，今則張王難記。彼其號呼於地獄之</bf>
<bf>下，宛轉於餓鬼之中，苦痛誰知？饑虛安訴？我雖不見不聞，彼必求拯求濟。非經不能陳此事，</bf>
<bf>非佛不能道此言；彼邪見人，何足以知此？是故菩薩觀於螻蟻，皆是過去父母，未來諸佛；常思</bf>
<bf>利益，念報其恩。是為發菩提心第五因緣也。</bf>

　　<bf>云何念生死苦？謂我與眾生，從曠劫來，常在生死，未得解脫。人間天上，此界他方，出</bf>
<bf>沒萬端，升沈片刻。俄焉而天，俄焉而人，俄焉而地獄、畜生、餓鬼。黑門朝出而暮還，鐵窟暫</bf>
<bf>離而又入。登刀山也，則舉體無完膚；攀劍樹也，則方寸皆割裂。熱鐵不除饑，吞之則肝腸盡爛</bf>
<bf>；烊銅難療渴，飲之則骨肉都糜。利鋸解之，則斷而復續；巧風吹之，則死已還生。猛火城中，</bf>
<bf>忍聽叫嗥之慘；煎熬盤裏，但聞苦痛之聲。冰凍始凝，則狀似青蓮蕊結；血肉既裂，則身如紅藕</bf>
<bf>華開。一夜死生，地下每經萬遍；一朝苦痛，人間已過百年。頻煩獄卒疲勞，誰信閻翁教誡？受</bf>
<bf>時知苦，雖悔恨以何追？脫已還忘，其作業也如故！鞭驢出血，誰知吾母之悲？牽豕就屠，焉識</bf>
<bf>乃翁之痛？食其子而不知，文王尚爾；啖其親而未識，凡類皆然！當年恩愛，今作怨家；昔日寇</bf>
<bf>仇，今成骨肉。昔為母而今為婦，舊是翁而新作夫。宿命知之，則可羞可恥；天眼視之，則可笑</bf>
<bf>可憐。糞穢叢中，十月包藏難過；膿血道裏，一時倒下可憐。少也何知，東西莫辨；長而有識，</bf>
<bf>貪欲便生。須臾而老病相尋，迅速而無常又至。風火交煎，神識於中潰亂；精血既竭，皮肉自外</bf>
<bf>乾枯。無一毛而不被鍼鑽，有一竅而皆從刀割。龜之將烹，其脫殼也猶易；神之欲謝，其去體也</bf>
<bf>倍難。心無常主，類商賈而處處奔馳；身無定形，似房屋而頻頻遷徙。大千塵點，難窮往返之身</bf>
<bf>；四海波濤，孰計別離之淚？峨峨積骨，過彼崇山；莽莽橫屍，多於大地！向使不聞佛語，此事</bf>
<bf>誰見誰聞？未睹佛經，此理焉知焉覺？其或依前貪戀，仍舊癡迷；祇恐萬劫千生，一錯百錯。人</bf>
<bf>身難得而易失，良時易往而難追。道路冥冥，別離長久；三途惡報，還自受之。痛不可言，誰當</bf>
<bf>相代？興言及此，能不寒心？是故宜應斷生死流，出愛欲海；自他兼濟，彼岸同登。曠劫殊勛，</bf>
<bf>在此一舉。是為發菩提心第六因緣也。</bf>
<pb n="275"/>

　　<bf>云何尊重己靈？謂我現前一心，直下與釋迦如來無二無別；云何世尊無量劫來早成正覺，</bf>
<bf>而我等昏迷顛倒，尚做凡夫？又，佛世尊則具有無量神通智慧，功德莊嚴；而我等則但有無量業</bf>
<bf>繫煩惱，生死纏縛。心性是一，迷悟天淵；靜言思之，豈不可恥？譬如無價寶珠，沒在淤泥；視</bf>
<bf>同瓦礫，不加愛重。是故宜應以無量善法，對治煩惱。修德有功，則性德方顯；如珠被濯，懸在</bf>
<bf>高幢。洞達光明，映蔽一切；可謂不孤佛化，不負己靈。是為發菩提心第七因緣也。</bf>

　　<bf>云何懺悔業障？經言：犯一吉羅，如四天王壽五百歲，墮泥犁中。吉羅小罪，尚獲此報；</bf>
<bf>何況重罪，其報難言！今我等日用之中，一舉一動，恆違戒律；一餐一水，頻犯尸羅。一日所犯</bf>
<bf>，亦應無量；何況終身歷劫，所起之罪，更不可言矣。且以五戒言之，十人九犯，少露多藏。五</bf>
<bf>戒名為優婆塞戒，尚不具足；何況沙彌、比丘、菩薩等戒，又不必言矣。問其名，則曰我比丘也</bf>
<bf>；問其實，則尚不足為優婆塞也，豈不可愧哉！當知佛戒不受則已，受則不可毀犯；不犯則已，</bf>
<bf>犯則終必墮落。若非自愍愍他，自傷傷他，身口併切，聲淚俱下，普與眾生，求哀懺悔，則千生</bf>
<bf>萬劫，惡報難逃。是為發菩提心第八因緣也。</bf>

　　<bf>云何求生淨土？謂在此土修行，其進道也難；彼土往生，其成佛也易。易故一生可致，難</bf>
<bf>故累劫未成。是以往聖前賢，人人趣向；千經萬論，處處指歸。末世修行，無越於此。然經稱少</bf>
<bf>善不生，多福乃致。言多福，則莫若執持名號；言多善，則莫若發廣大心。是以暫持聖號，勝於</bf>
<bf>布施百年；一發大心，超過修行歷劫。蓋念佛本期作佛；大心不發，則雖念奚為？發心原為修行</bf>
<bf>；淨土不生，則雖發易退。是則下菩提種，耕以念佛之犁。道果自然增長；乘大願船，入於淨土</bf>
<bf>之海，西方決定往生。是為發菩提心第九因緣也。</bf>

　　<bf>云何令正法久住？謂我世尊，無量劫來，為我等故，修菩提道，難行能行，難忍能忍，因</bf>
<bf>圓果滿。遂致成佛。既成佛已，化緣周訖，入於涅槃。正法像法，皆已滅盡；僅存末法，有教無</bf>
<bf>人。邪正不分，是非莫辨；競爭人我，盡逐利名。舉目滔滔，天下皆是。不知佛是何人？法是何</bf>
<bf>義？僧是何名？衰殘至此，殆不忍言；每一思及，不覺淚下！我為佛子，不能報恩。內無益於己</bf>
<bf>，外無益於人；生無益於時，死無益於後。天雖高，不能覆我；地雖厚，不能載我。極重罪人，</bf>
<bf>非我而誰？由是痛不可忍，計無所出。頓忘鄙陋，忽發大心；雖不能挽回末運於此時，決當圖護</bf>
<bf>持正法於來世。是故偕諸善友，同到道場；述為懺摩，建茲法會。發四十八之大願，願願度生；</bf>
<bf>期百千劫之深心，心心作佛。從於今日，盡未來際；畢此一形，誓歸安養。既登九品，回入娑婆</bf>
<pb n="276"/>
<bf>；俾得佛日重輝，法門再闡。僧海澄清於此界，人民被化於東方；劫運為之更延，正法得以久住</bf>
<bf>。此則區區真實苦心。是為發菩提心第十因緣也。</bf>

　　<bf>如是十緣備識，八法周知，則趣向有門，開發有地；相與得此人身，居於華夏。六根無恙</bf>
<bf>，四大輕安；具有信心，幸無魔障。況今我等，又得出家，又受具戒，又遇道場，又聞佛法，又</bf>
<bf>瞻舍利，又修懺法，又值善友，又具勝緣；不於今日發此大心，更待何日？惟願大眾，愍我愚誠</bf>
<bf>，憐我苦志；同立此願，同發是心。未發者今發，已發者增長；已增長者，今令相續。勿畏難而</bf>
<bf>退怯，勿視易而輕浮；勿欲速而不久長，勿懈怠而無勇猛。勿委靡而不振起，勿因循而更期待；</bf>
<bf>勿因愚鈍而一向無心，勿以根淺而自鄙無分。譬諸種樹，種久則根淺而日深；又如磨刀，磨久則</bf>
<bf>刀鈍而成利。豈可因淺勿種，任其自枯？因鈍弗磨，置之無用？又，若以修行為苦，則不知懈怠</bf>
<bf>尤苦。修行則勤勞暫時，安樂永劫；懈怠則偷安一世，受苦多生。況乎以淨土為舟航，則何愁退</bf>
<bf>轉？又得無生為忍力，則何慮艱難？當知地獄罪人，尚發菩提於住劫；豈可人倫佛子，不立大願</bf>
<bf>於今生？無始昏迷，往者既不可諫；而今覺悟，將來猶尚可追。然迷而未悟，固可哀憐；苟知而</bf>
<bf>不行，尤為痛惜。若懼地獄之苦，則精進自生；若念無常之速，則懈怠不起。又須以佛法為鞭策</bf>
<bf>，菩友為提攜；造次弗離，終身依賴，則無退失之虞矣。勿言一念輕微，勿謂虛願無益；心真則</bf>
<bf>事實，願廣則行深。虛空非大，心王為大；金剛非堅，願力最堅。大眾誠能不棄我語，則菩提眷</bf>
<bf>屬，從此聯姻；蓮社宗盟，自今締好。所願同生淨土，同見彌陀，同化眾生，同成正覺；則安知</bf>
<bf>未來三十二相，百福莊嚴，不從今日發心立願而始也。願與大眾共勉之。幸甚幸甚！</bf>

　　<h1>重印勸發菩提心文講義錄要序</h1>

　　夫菩提心。為大乘諸法之綱。<bf>《華嚴》</bf>首示其要。龍樹諸賢。復作論以暢其義。學者豈可剎
那怠忽之哉。惟經言玄微。論文古奧。都非易入。每有望洋興歎之感。清代初葉。淨宗十一祖省
庵公。於四明育王禮塔。感舍利放光。因撰勸發斯心之文。合世出世法。深入顯出。撮要行簡。
字字血淚。堪以時習矣。然佛法教相。仍非初機能明。迨民國天台承教嫡嗣。諦老大師出。讀而
識其精曰。此文非經非律非論。而經律論無不盡攝。爰作講義以宣之。其規全用註經之式。首開
五重玄義。次以序與正宗流通三分圓結。可謂崇之極尊之備也。亦可為火桐而遇伯喈。俞琴而逢
鍾期矣。是不獨有助於斯文。且能使學者三根普被。讀之如中流風帆。瞬息千里。快何如之。憶
及印祖曾推蕅益九祖所著之<bf>《彌陀要解》</bf>云。雖古佛再世。不逾是耳。予亦贊諦師撰斯講義。堪
與<bf>《要解》</bf>抗衡。等於南極北斗。雙耀乎中天也。昔大陸緇素。多能誦維。政府狩臺以後。則罕
<pb n="277"/>
見焉。予蒞臺學講諸經。三十年後。及於<bf>《華嚴》</bf>。有蓮友黃月蘭、賴道慧二氏。嘗讀諦師斯撰
。深感衷曲。詢曰。盍不宏斯文耶。曰。須待時機。又曰。我輩擬同出資。請先印此流通。俾眾
暇日參考。不亦善乎！姑應之。慮無善本。逾歲。得香港鉛印者。字雖略大。猶不免魯魚亥豕。
未敢率爾依之。繼再搜索他種。煩簡生輝雄校勘。字行紙葉。俱易舊型。曠廢時日。致遲遲也。
於戲。時有興替。事有因緣。今非末法時期乎。不曰有教無行乎。果能手各一冊。讀斯文。信斯
言。發心受持。而時不曰末法。教不曰無行。是福慧在己。解脫由心已也。曩曾允為作序。茲踐
約。隨喜助勸。

　　<sr>中華民國歲次庚申仲秋稷門李炳南謹識</sr>

　　<talk>序</talk>

　　古人有三不朽，一曰立德，次曰立功，三曰立言。然則世之立德者，未必立言立功；立功者
，未必立德立言；而立言者，亦未必立功立德。唯我大師兼而有之。夫乘戒俱急。止觀圓融，勤
苦自處，慈憫待人，立德也。興建伽藍，樹立學社，培植後進，衛教弘法，立功也。法嗣天台，
行修淨土，疏經流佈，昭示因果，立言也。誠以大師乃智者嫡傳，靈峰嗣嚮，法門龍象，近世耆
德。曩年弘化南北，海宇欽崇，凡當時知名之士，莫不以歸依座下為榮。素以住持正法，淨化人
間為己任。宣統二年，嘗首創南京僧師範學校，開中國僧教育之新紀元。晚年，駐錫甯波觀宗寺
，本其弘教利生，淑世救民之悲願，闡揚圓頓教觀，兼修念佛法門。並創設弘法研究社，作育僧
材。一時法事興騰，人才蔚起；如仁山、常惺、寶靜、靜修、顯蔭、顯慈、妙真、妙柔、根慧、
授松、道根等諸尊宿，皆社內學員，俟後分在各地，振錫豎拂，演教弘宗。繇是不特中興天台一
宗，而中國佛教之墜緒，實賴以重纘。大師博通三藏，兼諳世典；於無生中現生，於無滅中示滅
。其住世時，恒以三業說法。蓋舉無踰範，止必中節，有威可敬，有儀可法，是身業說法也。三
昧辯才，樂說無礙，曲引眾生，離苦得樂，是口業說法也。妙義內蘊，輝光外現，徹法底源，應
萬物而無窮，是意業說法也。然雖曲逗凡情，應機施教；而猶恐根器不一，攝機未普。故又權作
註疏，俾令易入。所撰各種，或單行流通，或見諸報章。時日不居，深恐散佚。倓虛忝列門墻，
獲受法乳。思欲續佛心燈，傳師慧業，從事結集遺著，共蒐得一百餘萬言。就中斟酌去取，編訂
校勘，列為四編。計第一編經釋共四冊：有<bf>《普門品講義》</bf>、<bf>《普賢行願品輯要疏》</bf>、<bf>
《普賢十
大願王別釋》</bf>、<bf>《圓覺經講義附親聞記》</bf>、<bf>《觀經疏鈔演義》</bf>、<bf>《大佛頂首
楞嚴經序指味疏》</bf>。
第二編觀釋共兩冊，全部印<bf>《大乘止觀述記》</bf>。第三編論釋全一冊：有<bf>《念佛三昧寶王論義疏》</bf>

<pb n="278"/>
、<bf>《教觀綱宗講錄》</bf>、<bf>《始終心要解略鈔》</bf>、<bf>《省庵勤發菩提心文講義錄要》</bf>
。第四編懺釋共三
冊：有<bf>《梁皇懺隨聞錄》</bf>、<bf>《水懺申義疏》</bf>。以上所列，共裝十巨冊。然以卷帙繁重，流通不便

；為欲適應讀者方便起見，將所蒐各種，分訂散裝單行本，由華南學佛院次第印行。是大師色相
雖邈，法身永存。不僅立言之旨不朽，而亦功垂後世，德澤流長，使後之仰慕大師者，得有所矜
式矣。

　　<sr>佛曆二九七九年農曆辛卯八月中秋節日　虛敘於香港新界荃灣弘法精舍華南學佛院</sr>

　　<h1>釋題</h1>

　　<h2>甲一　釋文題</h2>
　　<h3>乙一　文之由來</h3>

　　此一篇文，是淨土大德，省庵法師所作。師在阿育王寺，供養釋迦如來真身寶塔，發起兩種
感想：其一為：不生佛世，不見真佛，自悲悲人。其二為：猶得讀經典，猶得見真身舍利（靈骨
），自慶慶人。於涅槃紀念日，作供舍利大會；發四十八大願，作此文以勸人發心。詳見省庵法
師語錄。

　　<h3>乙二　文之價值</h3>

　　此文是祖師所作，名雖非經、非律、非論，而經律論三藏無不攝在其中。勸人發佛果之因心
，為顯法身續慧命之關鍵；實可當作經讀，當作律看，當作論研究。故今講此文，即當作講經、
講律、講論也。

　　<h3>乙三　文題之分釋</h3>

　　勸發菩提心文為文題，古杭梵天寺沙門實賢撰為人題。

　　<h3>乙四　通別能所</h3>

<pb n="279"/>
　　此題有通別二分，文之一字是通題，勸發菩提心五字是別題。又有三重能所：（一）文為能
詮，勸發菩提心為所詮。（二）祖師是能勸人，大眾是所勸人。（三）發是能發，菩提心是所發
。

　　<h3>乙五　五玄略釋</h3>

　　五重玄義，為就一經題開出幽微難見，深有所以之旨也。天台宗祖師釋經之遺規如此。五重
者：一、釋名，二、顯體，三、明宗，四、論用，五、教相。

　　<h4>丙一　釋名</h4>

　　此題以單法立名。一切經題可分七種：單人，單法，單喻，人法，人喻，法喻，及人法喻也
。此題「勸發菩提心」都是法，無人，無喻，故曰單法。

　　所言法者，有性法，有修法。此菩提心為性法（性德本具），勸發為修法（修德所顯）。

　　心即我人日常思慮之心，此可為善、可為惡；成佛亦此心，做人亦此心，地獄亦此心。菩提
此云覺道，亦即是心。然前心是妄心，此是真心；但妄者全真成妄，真者全妄即真也。此有三義
：一、真性，二、實智，三、方便。

　　真性菩提者，即我人現前一念心性，上至諸佛，下至地獄，十法界眾生，無不具足。是自性
本具的如如理，又名本覺。不假造作，離諸虛妄，故曰真性菩提。

　　實智菩提者，依如如理，起如如智。又名始覺，如我人發起好心聽經，皆是始覺之智。此智
即是意識相應之慧心所，用此慧心所，照本覺理，如實了知，故名實智菩提也。

　　方便菩提者，用此菩提心，行菩薩道，鑒機說法，種種設施，度脫眾生，是為方便菩提也。

　　心字是凡夫心；菩提是佛之妙心，即是聖心。今合言之者，欲人即凡心見聖心，依本智求佛
智故。何以能爾？發字其要矣！菩提心無人不具，凡聖平等，生佛體一之法，無論智愚賢不肖皆
<pb n="280"/>
具。既然皆具，何以不同諸佛？即無此發字耳。

　　發者，心本無生，仗境方起；如世間順逆境界，能令善惡心生。今發菩提心，亦須緣境。約
而言之，有其四種：（一）外見佛，內觀身，自慚奮勉故。（二）憫念眾生同己，欲化淨故。（
三）觀佛相好功德，因喜樂故。（四）最勝佛果，非不可得，因勤求故。

　　勸者，勸勉也。文中舉十種因緣，皆是勸勉之詞，觀文可知，不煩歷舉。

　　別題四義已釋，今通題「文」字。文者，文章也；積名成句，積句成章。

　　<h4>丙二　顯體</h4>

　　此文以真性為體。虛明洞澈，湛寂常恒，寂照不二之體，不但三藏十二部一切經典皆以為體
；即山河大地虛空，莫不以此為體也。

　　<h4>丙三　明宗</h4>

　　此文以慈悲為宗。既發菩提心後，慈悲之心自然能生。與樂曰慈，拔苦曰悲。

　　<h4>丙四　論用</h4>

　　此文以與樂拔苦為用。以慈悲之心，觀於四諦，發四宏誓願，不外慈悲二用。

　　<h4>丙五　教相</h4>

　　此文以方等生酥為教相。佛一代時教，有華嚴、阿含、方等、般若，及法華涅槃五時，喻以
乳、酪、生酥、熟酥、醍醐五味。此文屬第三時者，以非餘四時所攝也。既是第三時，則大乘教
法矣。

　　前講文題，次講人題。
<pb n="281"/>

　　<h2>甲二　釋人題</h2>

　　<bf>古杭梵天寺沙門實賢撰</bf>

　　撰即作也。實賢，祖師之法名。賢者，望上非聖，望下非愚也。實本是行輩，但亦可作義解
。祖師字思齊，能實踐賢位，不徒空懸思想而已。祖師四十九歲生西，上品上生，且是西方聖人
，名曰實賢，不亦宜哉。

　　沙門，此云勤息，勤修戒定慧，息滅貪瞋癡言，非世俗人也。

　　古杭即今杭州。梵天寺在鳳山門外，宋時開山，明代中興。祖師在清雍正時住持此寺，掩關
寸香齋，課佛十萬聲。師生於康熙二十四年八月初八日，於雍正十一年二月十四日生西。

　　<h1>釋文</h1>

　　此文甚長，先分三大科，如諸經之三分。序分從文初至「方得名為真正發菩提心也」，正宗
分從「此菩提心諸善中王」至「是為發菩提心第十因緣也」，流通分從「如是十緣備識」至文終
。

　　<h2>甲一　緒論—序分</h2>

　　序有通別。但經有通序者，以從西土來，故有通序以為證信。此文乃東土所作，無人不信，
故無通序，但有別序。別序又名發起序。序分二科：

　　<h3>乙一　總標心願為修行之先容</h3>

　　<bf>不肖，愚下凡夫僧實賢，泣血稽顙，哀告現前大眾，及當世淨信男女等，惟願慈悲，少加
聽察。嘗聞入道要門，發心為首；修行急務，立願居先。願立則眾生可度，心發則佛道堪成。苟
不發廣大心，立堅固願，則縱經塵劫，依然還在輪迴；雖有修行，總是徒勞辛苦，故華嚴經云：
<pb n="282"/>
『忘失菩提心，修諸善法，是名魔業』。忘失尚爾，況未發乎？故知欲學如來乘，必先具發菩薩
願，不可緩也。</bf>

　　此文即為第一總標心願為修行之先容的一科。

　　不肖二字，表非聖賢，祖師之謙詞也。因此文普勸天下人，老幼男女尊卑，俱可發心，語氣
未可一概。況當時在會，僧俗男女，或為菩薩影響，或為乘願再來，為眾生之導師，均未可知，
故不敢自高而稱不肖也。

　　愚下凡夫者：愚言愚昧，下為下根；凡夫言泛泛庸流，謙卑之極也。

　　僧者：和合眾也。此是祖師自信語。所言和者，身和可同居，口和可同語，意和可同悅。

　　泣血稽顙者：此文以眾生流浪生死，無有了期；祖師勸人發心，了脫生死。悲眾生苦，至於
哭泣；想心之切，淚如血下！祖師以至誠懇切之心，要求眾生發心。正如常不輕菩薩，逢人禮拜
祝願，汝等皆當作佛；故曰稽顙。稽顙者，頭頂禮拜也。

　　哀告現前大眾者：欲表哀心，故以哀悲之聲稟告也。現前大眾，即現在目前之聽眾；非過去
非未來，故曰現前。

　　當世淨信男女等，指當時涅槃會上之大眾也。明知此文定能各處宣傳，故曰當世，即當爾之
世也。或流傳未來，亦可云當世，所謂當來之世也。信為道源功德母，有此信心，方能研究此文
；從此發心，從此立行矣。無妄想雜念，清淨之一念，方能真實相信。

　　唯願慈悲者：唯者，唯一之心也。願者，心中之所發也。以唯一之心，發此一願。望現前大
眾要提起精神，聽祖師下文一番勸告。

　　少加聽察者：知現前大眾，多是有事之人，並非空閒；而文語甚長，欲大眾少加留意，故曰
少加。察者，善思念之之義。聽而不察，謂之徒聽。聽是聞慧，察是思慧；思已方可起修。聞但
得福，思可得慧。
<pb n="283"/>

　　嘗聞入道要門四句：嘗聞，表非自說，曾聽諸佛典也。菩提妙道之門，應當要入；否則長此
沉淪，無有終際。若不發心，裹足不行；若能發心，即路遠亦所不畏。修行差別甚多，如修淨土
行，修世間善行，修出世戒定慧之行。

　　立願下：立願者，如釋迦佛立四宏誓願，故能成就無上菩提。觀世音十二大願，故能行菩薩
道。普賢十大行願，故能成就如來功德。阿彌陀佛四十八願，能成極樂世界。

　　四宏誓願者：眾生無邊誓願度，煩惱無盡誓願斷，法門無量誓願學，佛道無上誓願成。心發
則要門開。菩提是佛之法，佛是菩提之人。佛為能證，菩提為所證。

　　廣大心者：眾生向來認錯了心。不知我們之真心，豎窮三際，橫遍十方；既要你發心，是發
此廣大心也。眾生無邊，我要度他，即是廣大心。以一切眾生，皆我心內之眾生；如能發心度彼
，無一不度矣。心之所期曰願，願之要制曰誓。初發心者，中途每多退失。故有頌曰：魚子菴羅
果，菩薩初發心；三時因中多，及其結果少。故須要制。如經偈云：假使鐵輪頂上旋，終不退失
菩提心。若但發露水道心，修小小行門，安能了脫生死？生死循環，升沉往復，如輪之轉，故曰
輪迴。小福生天，福盡還墮；生人富貴，壽盡隨失。故云徒勞辛苦也。

　　<bf>《華嚴經》</bf>至況未發乎者，此引華嚴作證。<bf>《華嚴經》</bf>者，釋迦佛初成正覺，稱法界性，演

此大法，為經中之王。有一菩薩，往昔遇佛，已發菩提心；後在世間，修行菩薩道，將前所發心
，忘卻不知。不憶曰忘，心中忘記曰失。魔王因中亦修十善及未到地定，不發大心，故報生欲界
天頂，取他變化，自在享用；故以欲界一切快樂為己快樂，欲界眾生，皆其眷屬也。

　　不用菩提心，即用生滅心；生滅心是有為之法。縱生天上，未出魔眷，故曰魔業。今之修行
，依淨土一宗，發願求生西方；而不發菩提心，亦屬不是。或問求生西方之願，與菩提心如何分
別？<rep>答曰：</rep>亦一亦二。何以故？如有人念佛精進，願頭懇切，決定生西；此乃西方之願，非菩提
心。若自己願生西方，又願人人同生，即是菩提心也。有此菩提心，生西亦是上品上生；若不發
菩提心，但願生西，不過中品中生也。最要！最要！須切記之。

　　故知欲學如來乘三句：菩提妙道，即是最上乘如來乘。<bf>《法華經》</bf>喻為大白牛車，非同小乘
<pb n="284"/>
聲聞緣覺之羊鹿車，及權乘菩薩之水牛車所可比，故曰最上乘也。具足發願者，發四宏誓願。此
四宏願，即是廣度眾生之願，故曰眾生無邊誓願度。廣度不易，煩惱不斷，不能度生，故次曰煩
惱無盡誓願斷。欲斷煩惱，須學法門，故曰法門無量誓願學。上三願已發而缺成佛一願，則無目
的，故又須發成佛之願。此為具足發願也。

　　<h3>乙二　別辨心願為立行之標準</h3>

　　<bf>然心願差別，其相乃多；若不指陳，如何趨向？今為大眾略而言之。相有其八：所謂邪正
真偽大小偏圓是也。云何名為邪正真偽大小偏圓耶？世有行人，一向修行，不究自心，但知外務
：或求利養，或好名聞，或貪現世欲樂，或望未來果報。如是發心，名之為邪。既不求利養名聞
，又不貪欲樂果報，唯為生死，為菩提。如是發心，名之為正。念念上求佛道，心心下化眾生。
聞佛道長遠，不生退怯；觀眾生難度，不生厭倦。如登萬仞之山，必窮其頂；如上九層之塔，必
造其顛。如是發心，名之為真。有罪不懺，有過不除，內濁外清，始勤終怠。雖有好心，多為名
利之所夾雜；雖有善法，復為罪業之所染污。如是發心，名之為偽。眾生界盡，我願方盡；菩提
道成，我願方成。如是發心，名之為大。觀三界如牢獄，視生死如怨家；但期自度，不欲度人。
如是發心，名之為小。若於心外見有眾生，及以佛道，願度願成；功勛不忘，知見不泯。如是發
心，名之為偏。若知自性是眾生，故願度脫。自性是佛道，故願成就。不見一法，離心別有；以
虛空之心，發虛空之願，行虛空之行，證虛空之果，亦無虛空之相可得。如是發心，名之為圓。
知此八種差別，則知審察；知審察，則知去取；知去取，則可發心。云何審察？謂我所發心，於
此八中，為邪、為正？為真、為偽？為大、為小？為偏、為圓？云何去取？所謂去邪、去偽、去
小、去偏，取正、取真、取大、取圓；如此發心，方得名為真正發菩提心也。</bf>

　　此為別辨心願為立行之標準之一段文也。

　　發心、立願兩者，不可不辨。如遇良師善友，則發心立願甚好；若遇邪師惡友，教你發心立
願，甚為危險。凡夫亦能發心立願，但須明眼人點示，方可於多途之中，識得正途。今省庵法師
是一個大善知識，故能分別指示，令有遵循也。

　　相，即發心立願之相也。邪、正、真、偽、大、小、偏、圓，八相之中，前四為凡夫開正眼
，後四兼為二乘菩薩指示；總為我人修行示標準也。
<pb n="285"/>

　　邪正等，皆從發心立願上辨別。凡發心是邪心，立願是邪願，則謂之邪。我國有先天、無為
、長生、彌勒等教門，皆是邪道。其中以先天為最盛，其祖號鐵嘴蘭風，俗姓羅。其初亦曾研究
<bf>《法華》</bf>、<bf>《楞嚴》</bf>等經；因他貪作祖師，故竊取<bf>《法華》</bf>、<bf>《楞
嚴》</bf>正文，雜以己見，撰五部
六冊龍經，以為己所造作，尊同法寶。推其原因，無非為求利養，為好名聞而已。

　　人欲修行，遇此等邪師，墮入其中。不知研究自心不在內外中間，無相無不相等理，只知向
色身上研究關竅命宮等。所謂六門關閉緊重重，看見世界黑洞洞。以此為功夫，便是邪道。應當
研究一種法門，要了脫生死，得菩提妙道，方為正發心、正立願也。

　　偽，即假也；謂假發心，假立願。無心造曰過，有心造曰罪。知見不泯者，知見著相，能所
不泯也。

　　知自性是眾生四句：了達一念心性，離過絕非，豎窮橫遍，心佛眾生，三無差別也。不見一
法離心別有，所謂盡大地無非沙門一隻眼，盡大地無非一卷經。以如是眼看如是經，尚有隔閡耶
？虛空之心四句，清淨妙法身，湛然應一切。

　　不依曰去，依他曰取。

　　此八段文，令行人作一個定盤針也。

　　<h2>甲二　本論—正宗分</h2>
　　<h3>乙一　總標發心因緣</h3>

　　<bf>此菩提心，諸善中王；必有因緣，方得發起。今言因緣，略有十種。何等為十？一者念佛
重恩故。二者念父母恩故。三者念師長恩故。四者念施主恩故。五者念眾生恩故。六者念生死苦
故。七者尊重己靈故。八者懺悔業障故。九者求生淨土故。十者為念正法得久住故。</bf>

　　此下為正講「菩提心文」四字。初四句，歎得令發。

<pb n="286"/>
　　諸善中王者：世出世間一切善法無量無邊，故曰諸善。然善法有世善，有出世善。世間善有
行善止善，出世善有妙善有粗善。世間八萬四千塵勞，即有出世間八萬四千波羅蜜門，皆是善法
也。五戒是人善，十善及味禪是欲界天善，四禪八定是上界天善，戒、定、慧、四諦、十二因緣
是二乘善，六度萬行是菩薩善。此菩提心為佛之善也，故曰諸善中王。菩提心者，我人現前一念
之心也。從心性德具，正因理性發起，為真性菩提；了因慧性發起，為實智菩提；緣因善性發起
，為方便菩提。菩提者，自性中有無上妙道也。現前一念，具正了緣之三因；由此三因，發起真
性實智方便之三菩提。真性菩提，成諸佛之法身；實智菩提，成諸佛之報身；方便菩提，成諸佛
之應身。諸佛法身為法身德，諸佛報身為般若德，諸佛應身為解脫德。此菩提心，眾生本具，不
生不滅；然無因緣，不能發起。故此心亦因緣所生，即是依他起性；依他離執，即是圓成實性。
圓成實性是體，依他起性是相，清淨分別妙性是用，三大具足。

　　何等為十？下徵列十因緣名：

　　一、念佛重恩故者：天有覆恩，地有載恩，日月有照臨恩，父母有養育恩。惟佛有拔苦與樂
恩，為天地日月父母所不可及，故佛恩最重也。

　　二、念父母恩故者：佛之重恩，世多不知；父母之恩，人應共曉。試思我今念佛修行，全仗
此身。而此身之來，端賴父母之養育，而於母尤為劬勞，真所謂昊天罔極者。欲報親恩，非發菩
提心不可。然尚有過去生中之父母；我人之生，或於天上，或在人間，或於畜道，即有天上人間
畜道等父母，其數無量，如何報得盡恩也。

　　三、念師長恩故者：居士有世間之師長，凡從幼受學書數，長而習諸職業，一切皆賴師長教
誨，得有成就，即其恩也。出家人有出世師長，即剃度師，教授師，羯磨師等，成就戒身，成就
法身也。

　　四、念施主恩故者：在家亦有施主，即祖宗之遺下財產者。出家人衣食住，皆從施主而得；
若無施主，向何處安身立命？故施主之恩，實無有量；人惟無念，故不發菩提心耳。

　　五、念眾生恩故者：眾生恩，人多不知。我等出家人受菩薩戒時，讀<bf>《梵網經》</bf>。經中第二
十條戒律云：「一切眾生男子是我父，女子是我母，我生生無不從之受生。而殺而食者，即殺我
<pb n="287"/>
父母，亦殺我故身。」此即前所云過去之父母也；天人鬼畜四趣之中，莫不有之。又，一切眾生
，莫不有心；凡有心者，皆當作佛。我人對於一切眾生，當作未來諸佛觀，生恭敬心，孝順心。
故凡老者，應作父母觀；少者，應作兄弟觀；幼者，應作子女觀。

　　六、念生死苦故者：眾生有身，身是苦本。苦之甚者，莫過生死。生時如龜脫殼，小孩生時
，莫不啼哭，故知其苦。死時風刀解體，四大分張，如黃牛活剝皮時一樣；我人不察，故不以為
苦。

　　七、尊重己靈故者：己靈者，己之心靈也。一念清淨，為成佛之因；一念不淨，為九界之因
。即己之心靈也。蓋一念淨時，佛界緣起；一念染時，九界緣起。一念惡心起，地獄相成；一念
善心起，天上宮殿出現。自己念頭，力量如是，故善念應增長保養，則為尊重己靈也。

　　八、懺悔業障故者：人生於世，內有貪瞋癡之三毒，外有身口意之三業。由三毒造三業，身
有殺、盜、淫；口有兩舌、惡口、妄言、綺語；意有貪、瞋、癡；共有十惡。上品惡業地獄因，
中品餓鬼因，下品畜生因。受三皈，持五戒，行十善，皆是善業。但有相戒善，為有漏善業。此
二者皆有所障，惡業障人天善果，有漏善障出世聖果，故曰業障。懺悔從慚愧心起，懺前愆，悔
後過。悔，內自剋責；懺，對眾發露。不知懺悔，隱惡揚善，是求名利的眾生，非發菩提之道者
。

　　九、求生淨土故者：此土修行成佛難，淨土修行成佛易。若發菩提心則生上品，否則中下品
而已。求生淨土者，為在淨土可學本領，普度眾生；如世間學生遊學外國，畢業歸國，為國家服
務，利益國民。在淨土學何等本領？所謂「證無生法忍」也。此土證忍，甚難甚難；若生淨土，
則見佛聞法，即證無生法忍；從此不違安養，回入娑婆，廣度眾生，同成正覺，游刃有餘矣。

　　十、念正法得久住故者：此乃大心人能為。正法者，佛法教理行果四者完備時也。但有教理
行者為像法，但有教理者為末法。釋迦佛正法像法各一千年，末法則一萬年。今去釋迦已二千九
百餘年，是正在末法之初也。然苟眾生果能依理起行，行滿證果，又何患正法之不可復見哉？又
，正法者，佛法也。佛法亦從緣起，人能發菩提心者，即有佛法。

　　十種因緣次第：佛為天人師，法中之王，而其恩亦最高廣，故居第一。無此身不能報佛恩，
<pb n="288"/>
而此身從父母生，故第二。父母雖出此身，而無師長之教，則無禮貌可習，無佛法可聞，故師恩
第三。有父母生我身，有師長教我法，若無施主，則衣食住從何而來？故第四。一切眾生，關係
較疏，故又次之第五。此五者皆對於外而言也。其次五者皆對內之事：對內，生死切己，故第六
。既知生死之苦，甘受輪迴，不求出離，是為自暴自棄，故須尊己靈為第七。欲修佛法，若有種
種障礙，則修行不成，故須懺悔以除之，故第八。障實有三，業障之前有煩惱障，業障之後則有
報障，舉中以賅前後也；但此三障，無量無邊，若不生淨土，如何懺悔得清？故須求生淨土，為
第九。我求生淨土，非有他因，為眾生故，為菩提故；眾生若證菩提，即為正法住世，故念正法
久住為第十。若非令正法久住，何以報佛重恩？故又還為第一。此十種因緣若循環也。

　　<h3>乙二　別釋發心正義</h3>
　　<h4>丙一　念佛重恩</h4>

　　<bf>云何念佛重恩？謂我釋迦如來最初發心，為我等故，行菩薩道，經無量劫，備受諸苦。我
造業時，佛則哀憐，方便教化；而我愚癡，不知信受。我墮地獄，佛復悲痛，欲代我苦；而我業
重，不能救拔。我生人道，佛以方便，令種善根，世世生生，隨逐於我，心無暫捨。佛初出世，
我尚沈淪；今得人身，佛已滅度。何罪而生末法？何福而預出家？何障而不見金身？何幸而躬逢
舍利？如是思惟，向使不種善根，何以得聞佛法？不聞佛法，焉知常受佛恩？此恩此德，丘山難
喻。自非發廣大心，行菩薩道，建立佛法，救度眾生；縱使粉身碎骨，豈能酬答？是為發菩提心
第一因緣也。</bf>

　　以下分釋其義。先釋第一因緣。云何，徵詞也，自問自曰徵。念者，明記不忘，念念在心也
。恩者，惠也。

　　佛：為我教主釋迦牟尼佛。牟尼是佛之大智，釋迦是佛之大悲。有大智故不住生死，有大悲
故不住涅槃。

　　最初發心者：即發四宏誓願。而第一願曰，眾生無邊誓願度。我等為眾生之一，度眾生，即
是度我等也。

　　菩薩道者：自利利他，上求下化之道也。
<pb n="289"/>

　　經無量劫二句：藏教大士，經三大阿僧祇劫；別教大士，經無量劫。度生時必受諸苦，頭目
手足，一切施捨。

　　佛則哀憐下：佛度眾生，或現人道，或現他道，故曰，種種方便。

　　佛復悲痛下：悲痛，即大悲也。父子上山，各自努力，如何可代？故佛欲代我受苦，而卒不
能。

　　常受佛恩者：如生人道，一切善知識，皆是諸佛化身；即各處宏法之人，皆是如來之使，佛
之化身。是如來使行如來事者，生生世世，不捨眾生也。

　　發廣大心下，此下即教發心也。廣大心，即慈悲心、菩提心也。無佛法則提倡之，有佛法則
護持之，此為建立佛法也。有佛法之地，可以救度眾生。救為救拔，大悲也；度為度脫，大慈也
。有慈悲心為體佛心，體佛心則暢佛懷，暢佛懷則佛喜歡，此所以為報佛恩也。佛重恩為緣，念
恩為因；因緣具足，方可發心。此為第一種。

　　<h4>丙二　念父母恩</h4>

　　<bf>云何念父母恩？哀哀父母，生我劬勞。十月三年，懷胎乳哺；推乾去濕，嚥苦吐甘，才得
成人。指望紹繼門風，供承祭祀。今我等既已出家，濫稱釋子，忝號沙門。甘旨不供，祭掃不給
；生不能養其口體，死不能導其神靈。於世間則為大損，於出世又無實益；兩途既失，重罪難逃
。如是思惟，惟有百劫千生，常行佛道；十方三世，普度眾生。則不惟一生父母，生生父母，俱
蒙拔濟；不惟一人父母，人人父母，盡可超升。是為發菩提心第二因緣也。</bf>

　　父母對於兒女分上，有多少勤勞辛苦？所以不念則已，念及則不覺心痛；故曰哀哀父母，生
我劬勞也。重言哀者，言悲之切，痛之極也。父母之恩，側重在母，故舉十月懷胎等，以為緣也
。

　　十月懷胎者：人自識神，投入母胎，初七日名曰歌羅羅，即父母精血初凝如酪狀；二七日名
<pb n="290"/>
羯羅藍，此云軟肉；三七日名遏部曇；四七日名閉尸，此言堅肉；五七日名形位；六七日名泡位
（頭手足五泡出）；九七名髮毛爪齒位。在母胎中三十八個七日而出，即二百六十六日，名為十
月。母孕子胎，腰酸腳軟，飲食行動，均失常態；此十月中，母之劬勞為何如也！

　　推乾去濕者：嬰兒便利，污穢褓被；母將乾者推以與之，濕者抽以去之也。

　　嚥苦吐甘者：母喂兒時，若食味苦，嚥下自食；若是味甘，即吐以喂之。在家女人，至己生
育兒女時，方知母氏之苦；故女子孝親，多於男子。子已成人，男為之娶，女為之嫁；母氏心念
，無刻不係於子。如此之恩，宜如何報？母若存時，宜時常存問，勸他念佛。母與女兒，愛情更
重；女若能勸，母必能聽。須知食母衣母，不足為孝；勸母念佛，求生西方，方是真孝。母老，
臨終要念佛生西；母能生西，方是孝女。如母已沒，應於自己做功課時，代母拜佛回向。文中紹
繼云云，指兒子而言；然此等實是世人之愚見，不是出世的正知見也。何以故？凡為子女來者，
不是討債，即是還債。如前世欠他債，是來討債的；如前世放他債，是來還債的。世人不知，貪
著子女，真是可笑。

　　若論祭禮。若你一生造善得生天上，或生他家為人，安能享受？惟墮鬼趣，或稍能享受。如
業重的餓鬼，亦不能得享；若入畜生道中，亦無享受之分。

　　紹繼門風，供承祭祀二句，固係世間情見；然出家者，如不能以佛法利親，反不若俗人之一
片癡孝也。

　　出家者，但出父母家，非真出家；若真出家，須出三界家。出三界外，成等正覺，方為出家
，否則不過名為出家而已。

　　釋子者，釋迦佛之子。沙門，此云勤息，勤修戒定慧，息滅貪瞋癡也。濫者，混也。濫稱，
猶言冒稱也。忝，辱也，愧也。出家衣食，皆從施主邊化來；若無功德，豈不於世有損？

　　唯有百劫千生下，出發菩提心報恩之法也。昔有一人出家，其母在家啼哭，不幾年就死了。
其人參學他方，歸家省母；知母已歿，乃趨墓上，痛哭一場。祝問母生何處？空中報言：若到阿
育王寺，禮拜如來真身舍利一藏，即可知母生處。其人如法，禮至四千一百拜時。聞母在雲中，
<pb n="291"/>
喚子名，告曰：我已得生天上矣。所以出家能發道心，則於父母有益；若奔走經懺，則於父母毫
無實益也。

　　發願常行佛道者：即依四宏誓願做去，不外上求下化。發此願者，即是發菩提心也。

　　<h4>丙三　念師長恩</h4>

　　<bf>云何念師長恩？父母雖能生育我身，若無世間師長，則不知禮義；若無出世師長，則不解
佛法。不知禮義，則同於異類；不解佛法，則何異俗人？今我等粗知禮義，略解佛法，袈裟被體
，戒品沾身；此之重恩，從師長得。若求小果，僅能自利；今為大乘，普願利人，則世出世間二
種師長，俱蒙利益。是為發菩提心第三因緣也。</bf>

　　袈裟：此云解脫衣。身穿解脫服，是堂堂僧相。

　　戒品者：沙彌十戒，比丘二百五十戒，比丘尼五百戒，菩薩十重四十八輕戒。品，類也。戒
目眾多，故曰品。

　　<h4>丙四　念施主恩</h4>

　　<bf>云何念施主恩？謂我等今者，日用所資，並非己有。二時粥飯，四季衣裳，疾病所需，身
口所費，此皆出自他力，將為我用。彼則竭力躬耕，尚難餬口；我則安坐受食，猶不稱心。彼則
紡織不已，猶自艱難；我則安服有餘，甯知愛惜？彼則蓽門蓬戶，擾攘終身；我則廣宇閒庭，悠
游卒歲。以彼勞而供我逸，於心安乎？將他利而潤己身，於理順乎？自非悲智雙運，福慧二嚴，
檀信沾恩，眾生受賜，則粒米寸絲，酬償有分，惡報難逃。是為發菩提心第四因緣也。</bf>

　　此就出家人說，但汝等在家人亦要聽聽，曉得出家人的苦處。在家人雖貧窮者，亦有施主恩
。春耕、夏耘、秋收、冬藏，是農夫躬耕之苦。

　　悲智雙運句下，言發菩提心也。下化曰悲，上求曰智；悲屬於福，智屬於慧。

<pb n="292"/>
　　檀信沾恩者：施主供養，無非為求福；汝有福慧，則可令他受福。倘能念佛求生西方，將來
回入娑婆，亦可廣度有情，令檀信沾惠矣。

　　<h4>丙五　念眾生恩</h4>

　　<bf>云何念眾生恩？謂我與眾生，從曠劫來，世世生生，互為父母，彼此有恩。今雖隔世昏迷
，互不相識；以理推之，豈無報效？今之披毛帶角，安知非昔為其子乎？今之蝡動蜎飛，安知不
曾為我父乎？每見幼離父母，長而容貌都忘；何況宿世親緣，今則張王難記。彼其號呼於地獄之
下，宛轉於餓鬼之中，苦痛誰知？饑虛安訴？我雖不見不聞，彼必求拯求濟。非經不能陳此事，
非佛不能道此言；彼邪見人，何足以知此？是故菩薩觀於螻蟻，皆是過去父母，未來諸佛；常思
利益，念報其恩。是為發菩提心第五因緣也。</bf>

　　諸佛、父母、師長、施主等恩，多已明了，已度我苦、生我身、教我禮、給我衣食故。惟眾
生恩甚為難知，儒道經教中多未道及，惟我佛經中言之。何以佛能言之？因佛有三明六通，能知
過去未來；世間夫妻父子，無非恩怨關係。佛為出世之救主，無量劫來，廣度眾生，洞知灼見，
皆從實驗得來。

　　眾生之名，通於十界。天上是著樂眾生，修羅是瞋恚眾生，地獄鬼畜是受苦眾生，人道是苦
樂相間眾生，若出世間聲聞緣覺是自了漢眾生，菩薩是大道心眾生，佛名無上眾生也。

　　法身墮於五道，名曰眾生。從最初一迷之後，從迷積迷，遂至今日。

　　其間三十年為一世，百年為一生，或一回生來一回死去為一生。生六欲天皆有父母，生修羅
道中男父女母，畜生道中牡父牝母，其父母恩，與人道無異。

　　每見幼離下，以今世狀況比諸前世，且專就人道為言，以見親切。非經不能陳此事，<bf>《阿含
經》</bf>、<bf>《大日經》</bf>、<bf>《悲華經》</bf>、<bf>《地藏經》</bf>等，經中均有言之
者。邪見人說，一靈真性，化為
虛空。

　　佛有佛眼，菩薩有法眼，故能見過去事。
<pb n="293"/>

　　此等螻蟻皆有心，皆當作佛，皆是未來諸佛。

　　諸佛菩薩，神通廣大；令其出世，普令得益。利益於他，即是報父母恩也。

　　<bf>《梵網經》</bf>第二十條戒，須行放生業；不是放生生靈，是報父母恩。戒殺不是戒殺生靈，是
報父母恩；若殺生，即是殺父母矣。

　　<h4>丙六　念生死苦</h4>
　　<h5>丁一　地獄苦</h5>

　　<bf>云何念生死苦？謂我與眾生，從曠劫來，常在生死，未得解脫。人間天上，此界他方，出
沒萬端，升沈片刻。俄焉而天，俄焉而人，俄焉而地獄、畜生、餓鬼。黑門朝出而暮還，鐵窟暫
離而又入。登刀山也，則舉體無完膚；攀劍樹也，則方寸皆割裂。熱鐵不除饑，吞之則肝腸盡爛
；烊銅難療渴，飲之則骨肉都糜。利鋸解之，則斷而復續；巧風吹之，則死已還生。猛火城中，
忍聽叫嗥之慘；煎熬盤裏，但聞苦痛之聲。冰凍始凝，則狀似青蓮蕊結；血肉既裂，則身如紅藕
華開。一夜死生，地下每經萬遍；一朝苦痛，人間已過百年。頻煩獄卒疲勞，誰信閻翁教誡？受
時知苦，雖悔恨以何追？脫已還忘，其作業也如故！</bf>

　　天上人間者：天上是生死海中人升上去，地獄鬼畜是生死海中人沉下去。

　　此界他方者，有廣狹二義：廣則如娑婆與極樂，狹則如此邑與彼都。

　　萬，舉大數；其實何止於萬？乃是無量無數也。

　　俄焉者：天眼看下界，四五十年不過一天半天；諸佛菩薩與上界天眼，看來更速。

　　黑門以下，言地獄苦。猛火城中云云，係善人遊地獄之所聞見。

　　一夜死生者，<bf>《俱舍論》</bf>云：人間五十年，四天王天一日夜；四天王天百年，為等活地獄一
<pb n="294"/>
日夜。

　　<h5>丁二　畜生苦</h5>

　　<bf>鞭驢出血，誰知吾母之悲？牽豕就屠，焉識乃翁之痛？食其子而不知，文王尚爾；啖其親
而未識，凡類皆然！當年恩愛，今作怨家；昔日寇仇，今成骨肉。昔為母而今為婦，舊是翁而新
作夫。宿命知之，則可羞可恥；天眼視之，則可笑可憐。</bf>

　　鞭驢出血四句，是則因果。在南京金耕縣養驢家，子生纔三歲而母死。其母生平未有善業，
因竊其父銀四元送人，乃墮為驢；養於其家，已十六年矣。一日，負糧食返；驢老行遲，子怒而
鞭之；驢顧其子而哭，子不知其為母也。牽曳至家。至夜，驢之魂神告其子曰：我是爾母！我竊
爾父四銀，故作驢以還債。今債還清，我苦已脫；今後御驢，勿痛鞭也。黃岩縣有開屠行者，死
時，自割臀肉，啖而食之；肉盡尚不死。令其子割肉一刀，醃之而後死。過三年，行畜一豬，甚
肥大，重可二百斤，明日欲殺而賣之。其夜托夢於其子云：此豬是你的父。其子遂畜而不殺。

　　食其子四句者：文王為西伯侯，德望甚盛。諸侯疾紂無道，欲以文王為天子。紂聞之，乃囚
文王於羑里。紂臣告紂云：文王不是聖人，可殺其子以食之；如其知者，方可為聖。紂乃殺文王
之子伯邑考，作羹以食文王。紂以其不知子肉也而食之，非聖人也，乃釋之。

　　<h5>丁三　生死苦</h5>

　　<bf>糞穢叢中，十月包藏難過；膿血道裏，一時倒下可憐。少也何知，東西莫辨；長而有識，
貪欲便生。須臾而老病相尋，迅速而無常又至。風火交煎，神識於中潰亂；精血既竭，皮肉自外
乾枯。無一毛而不被鍼鑽，有一竅而皆從刀割。龜之將烹，其脫殼也猶易；神之欲謝，其去體也
倍難。心無常主，類商賈而處處奔馳；身無定形，似房屋而頻頻遷徙。大千塵點，難窮往返之身
；四海波濤，孰計別離之淚？峨峨積骨，過彼崇山；莽莽橫屍，多於大地！向使不聞佛語，此事
誰見誰聞？未睹佛經，此理焉知焉覺？其或依前貪戀，仍舊癡迷；祇恐萬劫千生，一錯百錯。人
身難得而易失，良時易往而難追。道路冥冥，別離長久；三途惡報，還自受之。痛不可言，誰當
相代？興言及此，能不寒心？是故宜應斷生死流，出愛欲海；自他兼濟，彼岸同登。曠劫殊勛，
在此一舉。是為發菩提心第六因緣也。</bf>
<pb n="295"/>

　　此下說生的狀況。

　　糞穢四句，言生苦。胎盤在母親生藏（小腸）之下，熟藏（大腸）之上，在胎如在地獄；母
食熱時，如火燒地獄；母食冷時，如寒冰地獄；母行步時，如確鑄地獄；母身居下，如壓山地獄
。

　　風火交煎下，言死苦。

　　依前貪戀者：貪欲恩愛不放捨，則生死不了；以生死從貪愛中來。

　　得人身難者：經云：得人身如爪上土，失人身如大地土。

　　良時易往者：一寸時光，一寸命光；是日已過，命亦隨減。

　　是故宜應下，勸我等發大心，行菩薩道，念佛求生西方也。所謂：不用三祇修福慧，但將六
字出乾坤。

　　<h4>丙七　尊重己靈</h4>

　　<bf>云何尊重己靈？謂我現前一心，直下與釋迦如來無二無別；云何世尊無量劫來早成正覺，
而我等昏迷顛倒，尚做凡夫？又，佛世尊則具有無量神通智慧，功德莊嚴；而我等則但有無量業
繫煩惱，生死纏縛。心性是一，迷悟天淵；靜言思之，豈不可恥？譬如無價寶珠，沒在淤泥；視
同瓦礫，不加愛重。是故宜應以無量善法，對治煩惱。修德有功，則性德方顯；如珠被濯，懸在
高幢。洞達光明，映蔽一切；可謂不孤佛化，不負己靈。是為發菩提心第七因緣也。</bf>

　　己者，自己。靈者，各人的靈魂。此即我人現前一念之心也。各人有各人的心，即各人有各
人的靈。此心在六根門頭出現，在眼能見，在耳能聞，在鼻能嗅，在舌能嘗，在手執捉，在足運
奔。悟之者稱為佛性，迷之者號為靈魂。

<pb n="296"/>
　　尊者，尊崇。重者，鄭重。世人不知己之心性是佛，一味向外馳求，自甘暴棄。今祖師提出
尊重二字，意欲令人歸到一念，不要東奔西馳，不要東想西想；收在一處，一心不亂，此心當下
與釋迦如來平等無二矣。

　　世尊：周昭王二十四年降生，為從本垂跡。今言無量劫來早成正覺，乃顯其本也；見<bf>《法華
經》</bf>「如來壽量品」文。

　　世尊因地，發菩提心，行菩薩道，福慧兩嚴，悲智雙修，故能成無上正等正覺。而我等輪迴
六道，出沒四生，昏迷顛倒，故無量劫來直至於今，依然尚作凡夫。

　　神通，解脫德也。智慧，般若德也。功德莊嚴，法身德也。

　　業繫者，繫屬六道之業，業障也。煩惱，謂見思、塵沙、無明；紛煩之法，擾亂心中，煩惱
障也。生死有分段變易兩種，報障也。

　　佛之三德，我人之三障，高下不可以道里計；一悟一迷，相差如此。同一心性（即己靈），
聖凡異路；安可不放下心來，回光返照乎？

　　譬如下，喻文。無價寶珠，喻一念心性也。淤泥，喻煩惱也。瓦礫，喻靈魂也。是故以下，
勸發心文。善法者，出世善法戒定慧等，對治煩惱見思、塵沙、無明。煩惱為善法對治，則轉三
障為三德；而己之靈魂，轉為佛性矣。

　　<h4>丙八　懺悔業障</h4>

　　<bf>云何懺悔業障？經言：犯一吉羅，如四天王壽五百歲，墮泥犁中。吉羅小罪，尚獲此報；
何況重罪，其報難言！今我等日用之中，一舉一動，恆違戒律；一餐一水，頻犯尸羅。一日所犯
，亦應無量；何況終身歷劫，所起之罪，更不可言矣。且以五戒言之，十人九犯，少露多藏。五
戒名為優婆塞戒，尚不具足；何況沙彌、比丘、菩薩等戒，又不必言矣。問其名，則曰我比丘也
；問其實，則尚不足為優婆塞也，豈不可愧哉！當知佛戒不受則已，受則不可毀犯；不犯則已，
犯則終必墮落。若非自愍愍他，自傷傷他，身口併切，聲淚俱下，普與眾生，求哀懺悔，則千生
<pb n="297"/>
萬劫，惡報難逃。是為發菩提心第八因緣也。</bf>

　　此從上節業繫文來。懺悔者，即對治之修德也。

　　先講業障，當就出家人說。出家人有五種逆罪。突吉羅此云惡作，但屬身口，不屬於意。第
五篇名有百條，最輕之戒也。犯之者生大慚愧，對佛懺悔，即可消除，不必作法懺也。

　　四天王一年，此間要十八萬年，五百歲當九百萬年。

　　尸羅此云戒。無日不造罪，故一生業障無邊。如普賢菩薩云：罪若有體相者，盡虛空界，不
能容受。

　　殺生、偷盜、邪淫、妄語，四性惡，所得者為性罪，受戒時云能持。後有一重遮戒，即不飲
酒，若犯則有遮罪。五戒者，不殺生、不偷盜、不邪淫、不妄語、不飲酒也。露，肯說也。藏，
不肯說也。

　　沙彌戒十條，比丘戒二百五十條，分為五篇，即：四波羅夷、十三僧伽婆尸沙，三十尼薩耆
波逸提、九十波逸提、一百眾學法是也。

　　有惡因必招苦報，若不懺悔，其報必遭，其報難逃。

　　若非二字，貫到求哀懺悔。身口併切下，心切故淚出。以己例他，故普與眾生求也。一念之
差，即墮惡道；一念懺悔，即障消惡滅；則一念心可不尊重乎！尊重一心，則是尊重己靈也。

　　信願持名，求生淨土，的拔一切業障根本，此懺悔法之最神者。從此斷輪迴，出三界，生西
方，見彌陀，佛道易成，此之謂尊重己靈。

　　<h4>丙九　求生淨土</h4>

　　<bf>云何求生淨土？謂在此土修行，其進道也難；彼土往生，其成佛也易。易故一生可致，難
<pb n="298"/>
故累劫未成。是以往聖前賢，人人趣向；千經萬論，處處指歸。末世修行，無越於此。然經稱少
善不生，多福乃致。言多福，則莫若執持名號；言多善，則莫若發廣大心。是以暫持聖號，勝於
布施百年；一發大心，超過修行歷劫。蓋念佛本期作佛；大心不發，則雖念奚為？發心原為修行
；淨土不生，則雖發易退。是則下菩提種，耕以念佛之犁。道果自然增長；乘大願船，入於淨土
之海，西方決定往生。是為發菩提心第九因緣也。</bf>

　　十方諸佛皆有淨土，今專指西方極樂世界，阿彌陀佛國土也。十方淨土與極樂亦無少異，但
諸佛願力不同，故功德有殊。阿彌陀佛有四十八願，專為我等苦惱眾生，方便接引；他方諸佛，
無此願力。所謂「十方三世佛，阿彌陀第一」也。

　　此土者，此娑婆國土也。娑婆，此言堪忍眾苦也。在此土修行，雖得精進，難見成功；因世
界為惡世界，眾生為苦眾生。外境內情，悉能障道；欲修行者，進得一尺，退得一丈。

　　此土有五種難處：世道不好，年多災難，一也。知見不正，外道朋興，二也。貪瞋情熾，昏
散交侵，三也。身口意業，悉不清淨，四也。壽命短促，五也。

　　西方有五種好處：一生西方，皆得不退，一也。四季無更，二也。水鳥風林，皆說妙法，三
也。觀音勢至為善友，彌陀佛為良師，四也。壽命長遠，五也。

　　行、住、坐、臥，皆可念佛，易也。臨終時，一句彌陀相應，即生西方，易也。七日可成，
一生取辦，易也。

　　往聖前賢者：文殊、普賢、天親、馬鳴、龍樹諸菩薩，皆發願求生西方。慧遠、智者、善導
、永明、中峰、楚石、蓮池、蕅益、省庵、徹悟諸祖師，皆宏揚淨土，念佛生西。

　　千經萬論者：<bf>《華嚴》</bf>、<bf>《寶積》</bf>、<bf>《彌陀》</bf>三經，<bf>《文殊問
般若經》</bf>、<bf>《法華經》</bf>，皆歸
宿於此。<bf>《智度論》</bf>、<bf>《起信論》</bf>、<bf>《十住論》</bf>，無不宗尚於此。

　　無越者，莫過也。三藏十二部，一切教人用功，莫妙於小本<bf>《彌陀經》</bf>，莫妙於持名，莫妙
於一心不亂。
<pb n="299"/>

　　善根不多，則不信念佛；福德不多，不能定心念佛。念佛何以多福德？佛號是無量壽、無量
光；壽即是福，光即是智。佛之福智莊嚴，一念其名，則萬德多召於我，必矣。布施如黃金，佛
號如如意寶珠；念佛為成佛之因，布施是世福，如何可及？

　　發廣大心，即發菩提心也。發心之善，昔有老僧，已證羅漢。一日，偕小沙彌進城乞食。沙
彌見牛耕田，忽發憐憫心；老僧忽命前行，衣包自攜。嗣沙彌念及度生之難，老僧即命彼攜包後
行。後見乞丐，又生憐憫；老僧自攜包裹，命前行如初。沙彌怪而問之。某僧曰：汝發憐憫眾苦
之心，即是大悲心，即是菩薩心；我是羅漢，應該尊汝。若不發心，我是老修，汝是新修，應該
侍我後行也。

　　<h4>丙十　令正法久住</h4>
　　<h5>丁一　痛念正法難遇</h5>

　　<bf>云何令正法久住？謂我世尊，無量劫來，為我等故，修菩提道，難行能行，難忍能忍，因
圓果滿。遂致成佛。既成佛已，化緣周訖，入於涅槃。正法像法，皆已滅盡；僅存末法，有教無
人。邪正不分，是非莫辨；競爭人我，盡逐利名。舉目滔滔，天下皆是。不知佛是何人？法是何
義？僧是何名？衰殘至此，殆不忍言；每一思及，不覺淚下！</bf>

　　正法即佛法，是正正當當的法。佛法有兩眼，一看事，一看理。成佛亦是正等正覺，因正故
果正也。令法久住，約豎論；若論各處聞此等法會，即約橫論。捨身飼虎，割肉代鴿，捨全身為
半偈，皆難行能行也。

　　化緣者，五時說法，教化眾生因緣也。

　　如來三藏十二部經典尚全，故曰有教。得果人無，故曰無人。所謂僅有教理，無有行果。

　　佛，覺也。自覺、覺他、覺行圓滿也。法，軌持義，又解脫義。僧，和合眾。謂身和同住，
口和同語，意和同悅，為出世之上人，故曰眾中尊。

<pb n="300"/>
　　<h5>丁二　正明必須發心</h5>

　　<bf>我為佛子，不能報恩。內無益於己，外無益於人；生無益於時，死無益於後。天雖高，不
能覆我；地雖厚，不能載我。極重罪人，非我而誰？由是痛不可忍，計無所出。頓忘鄙陋，忽發
大心；雖不能挽回末運於此時，決當圖護持正法於來世。是故偕諸善友，同到道場；述為懺摩，
建茲法會。發四十八之大願，願願度生；期百千劫之深心，心心作佛。從於今日，盡未來際；畢
此一形，誓歸安養。既登九品，回入娑婆；俾得佛日重輝，法門再闡。僧海澄清於此界，人民被
化於東方；劫運為之更延，正法得以久住。此則區區真實苦心。是為發菩提心第十因緣也。</bf>

　　僧海者：僧眾心靈，廣大如海；僧眾妄想自心滅，如水澄清。

　　東方者：震旦國在印度東方也。

　　劫運者：末法萬年之運，延一日為一劫，永遠不斷也。

　　正宗分十科之文已竟。

　　<h2>甲三　結論—流通分</h2>
　　<h3>乙一　躬自反省</h3>

　　<bf>如是十緣備識，八法周知，則趣向有門，開發有地；相與得此人身，居於華夏。六根無恙
，四大輕安；具有信心，幸無魔障。況今我等，又得出家，又受具戒，又遇道場，又聞佛法，又
瞻舍利，又修懺法，又值善友，又具勝緣；不於今日發此大心，更待何日？</bf>

　　此下至終一段文，乃菩提心文，第三科流通分也。

　　趣向有門，謂能知取捨，即八法周知也。開發有地，即十緣備識也。

　　華夏，亦中國也，故佛法在正法時已流到。若日本，則至唐時始傳；西洋，則近今始傳；皆
因不在中國故也。
<pb n="301"/>

　　以上言末法中一種難得之機會。

　　出家後，先求戒，次持戒。禪堂參禪，叢林聽教，即戒定慧三無漏學也；能行此三學，方得
謂之出家。破見思惑，了分段生死，超凡入聖，方得謂之大丈夫也。莫道袈裟容易得，都因宿世
種菩提。

　　在家但受五戒，六重四大輕戒。若論沙彌十戒，二百五十戒的出家具戒，在家人絕分也。

　　阿育王寺舍利寶塔，為中國三處如來真身舍利塔之一也。懺法是涅槃懺。世道太平，得遇講
經，是勝緣也。聚數百人於一堂，聽者聽，講者講，不容易也。諸經首序六種成就，亦即序勝緣
耳。

　　<h3>乙二　普勸大眾</h3>

　　<bf>惟願大眾，愍我愚誠，憐我苦志；同立此願，同發是心。未發者今發，已發者增長；已增
長者，今令相續。勿畏難而退怯，勿視易而輕浮；勿欲速而不久長，勿懈怠而無勇猛。勿委靡而
不振起，勿因循而更期待；勿因愚鈍而一向無心，勿以根淺而自鄙無分。譬諸種樹，種久則根淺
而日深；又如磨刀，磨久則刀鈍而成利。豈可因淺勿種，任其自枯？因鈍弗磨，置之無用？</bf>

　　同立此願者，立此眾生無邊誓願度等四願也。汝能發此願，即是肉身菩薩。

　　發心者，要念念發，刻刻發，時時發，日日發，月月發，年年發，生生發；要至眾生度盡，
我願乃盡。

　　如何發心？在三寶前說「眾生無邊誓願度」等四句；發後祇要朝思夕思，無有間斷，退後怯
弱，不肯發心。

　　口為意根之苗，意為五根之地。

<pb n="302"/>
　　發心之人，不知隨緣，不知因病施藥，不免吃虧。故菩提心天天發，度眾生隨緣度。發心有
成佛種子，否則成佛種子無有得植，以菩提為無分故。

　　八勿字為安慰之詞。大心日發則日廣，不發則心愈小愈愚。心無二用，不發菩提心，即發眾
生心也。眾生心不發善便發惡，故菩提心樂得發也。

　　<h3>乙三　苦樂相校</h3>

　　<bf>又，若以修行為苦，則不知懈怠尤苦。修行則勤勞暫時，安樂永劫；懈怠則偷安一世，受
苦多生。</bf>

　　此段文乃苦樂相校，是勉勵之語也。一生不了，一錯百錯，多生更苦。

　　<h3>乙四　至再叮嚀</h3>

　　<bf>況乎以淨土為舟航，則何愁退轉？又得無生為忍力，則何慮艱難？當知地獄罪人，尚發菩
提於住劫；豈可人倫佛子，不立大願於今生？無始昏迷，往者既不可諫；而今覺悟，將來猶尚可
追。然迷而未悟，固可哀憐；苟知而不行，尤為痛惜。若懼地獄之苦，則精進自生；若念無常之
速，則懈怠不起。又須以佛法為鞭策，菩友為提攜；造次弗離，終身依賴，則無退失之虞矣。勿
言一念輕微，勿謂虛願無益；心真則事實，願廣則行深。虛空非大，心王為大；金剛非堅，願力
最堅。大眾誠能不棄我語，則菩提眷屬，從此聯姻；蓮社宗盟，自今締好。所願同生淨土，同見
彌陀，同化眾生，同成正覺；則安知未來三十二相，百福莊嚴，不從今日發心立願而始也。願與
大眾共勉之。幸甚幸甚！</bf>

　　況乎下，善巧之勉勵語也。淨土舟航，要三資糧，信、願、持名。能具三者，即落在航內矣
。

　　無生忍力，能降龍伏虎。

　　蘇州朱姓人，進士也。一日到虎丘山，入寺聽佛印禪師講<bf>《金剛經》</bf>圓滿。經云「一切有為
<pb n="303"/>
法」四句。夕夢陰差五人，引至一處，五人飲茶。朱欲飲被阻，曰：你是聞佛法的人，不可飲。
尋即醒，乃依夢狀行，到其處；見其家廚下新產六小犬，五生一死。即驚悟：我若不聞<bf>《金剛經
》</bf>法，則我已為狗子矣。乃發心讀<bf>《金剛經》</bf>，後又發心念佛。臨終，向親友告別曰：我要生西
方矣。至日，親友麡集，乃往園中攀樹枝，說偈立化。年七十九歲。

　　凡夫心力不可思議，造業由此，成佛亦由此。

　　蓮社一百二十三人，個個同生西方，同乘大願船，同度娑婆苦海；同聞妙法，同證無生。勉
強發心！勉勵發心！

　　<sr>范古農居士記要‧大光標科參梓</sr>
　　<sr>據四十年華南學佛院印行本</sr>




</file>