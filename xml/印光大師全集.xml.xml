<file>
<pb n="1"/>

<group>
印光大師全集</group>
<img n="V1\印光大師.jpg"/>
<article>印光大師文鈔</article>
<book>印光大師文鈔上冊</book>
<sarticle>印祖文鈔上冊卷一</sarticle>

<talk>印光法師文鈔題詞並序</talk>
　　是阿伽陀，以療群疚。契理契機，十方宏覆。普願見聞，歡喜
信受，聯華萼於西池，等無量之光壽。庚申暮春，印光老人文鈔鐫板。
建東，雲雷，囑致弁辭。餘於老人向未奉承，然嘗服膺高軌，冥契淵
致。老人之文，如日月曆天，普燭群品。寧俟鄙倍，量斯匡廓。比復
敦促，未可默已。輒綴短思，隨喜歌頌。若夫翔繹之美，當復俟諸耆
哲。
<sr>大慈後學弘一釋演音稽首敬記</sr>
識無量病，與無量藥。見佛性故，迥已濟他。
<sr>寐叟敬題</sr>
諸三味中，功高易進，念佛為先。入此三味已，
一切三昧，皆得具足。抑揚之說，信非篤論。法寧有異，異自人耳。
今時賢哲，亦盛談義。然濁智流轉，玄言奚裨。自非冥懷凝寂，豈能
廓彼重昏。決知火宅無安，乃悟樂邦非邈。故謂從心現境，境即是心。
攝所歸能，他即是自。欲求方便趣入之道，捨淨土何由哉。印光法師，
此宗尊宿。俯提弱喪，罄吐誠言。辭致懇惻，與蓮池為近。雲雷居士，
倡緣弘布，深植淨因。遠徵題識，聊為贊喜。其諸大心上士，夙志津
拔修涂，游履安養者，蓋必有質於是也。
<sr>庚申二月湛翁書</sr>
　　古德弘法，皆覰破時節因緣，應機調伏眾生。　印光大師，文字三
昧，真今日群盲之眼也。誦此後，更進以蓮池，憨山，紫柏，蕅益諸
集，培足信根。庶解行證得，有下手處。<rubynote t="（啟超）"/>具縛凡夫，何足以
<pb n="2"/>
測大師。述所受益，用策精進云爾。
<sr>庚申四月八日梁啟超敬題</sr>
大矣哉淨土之為教也。諸佛出廣長舌而贊嘆，列祖發真實語以顯揚。萬匯咸收，
三根普被。故念佛往生者，不間下凡上聖。稱機利導者，無論教祖禪宗
。試觀著述傳流，經論結集。其間贊揚淨土法門者，不一而足。可見佛
祖利生之旨，人同此心，心同此理也。我震且自晉時遠祖，溯西竺之高
風，結東林之勝社。於是而緇素名流，教宗碩德，都以淨土法門，為化
導之資，而此宗盛行。乃者去聖時遙，真修日鮮。研教典者，徒滯文言
。習宗乘者，罕明心地。欲求秉教修心，真參實悟，於百尺竽頭，得一
進步者，實不易多覯也。甚且呵佛罵祖，斥淨土為小乘。瞎練盲修，嗤
念佛為愚事。舉世滔滔，迷流蠢蠢。明哲罕遇，慨也何如。惟我普陀印
公，智光雪亮，梵行冰清。具正知見，發大慈悲。燭智炬以破昏衢，揮
慧劍而裂見網。闡揚正道，挽教海之狂瀾。指示真乘，作法門之保障。
雖卅年苦行，與世罕通。而四海傳名，問津日眾。或航海梯山，而請求
開示。或鴻來雁去。而乞賜南針。舉凡所說所書之雙言片句，莫不奉為
明訓，寶逾奇珍。浙西徐蔚如，甌東張雲雷等諸居士，將印公所為文，
一再編錄，壽棗流通。閱是編而能循文悟旨，慕果修因者，何可勝計。
<rubynote t="（閑）"/>四十年來，奉釋尊之誠言，遵智者之悲願，所以自修而兼利者，
其歸結處，亦不外一句彌陀，信願往生而已。今契西居士等，重將印公
文，鐫板印行，以垂永遠。手民將竣，問序於予。利人益物，共結法喜
之緣。流水高山，一為知音之奏安得以不文辭。深願是編，流佈於三千
界內，宣傳於百億國中。普使見所未見，共獲真修。情與無情，同圓種
智。庶不負印老人之無量悲心，與諸居士之連番義舉也夫。
<sr>民國壬戌五月，釋諦閑述。</sr>
佛以一大事因緣故，出現於世，隨機設化，開示種種方
便法門。而求其簡易直捷，一生可以成辦者，莫如念佛求生淨土。起信
論謂之如來勝異方便，誠方便中之最勝者也。世每以愚夫愚婦所能為，
而鄙不屑學，必欲別求玄妙。不知如來說法，無法不玄。所立行門，無
門不妙。然大都皆限於上根利智，未能遍引群機。獨此淨土一門，普被
三根，不揀異類。以言玄妙，孰逾於斯。夫華嚴一經，王於三藏。恆沙
<pb n="3"/>
法海，靡不賅羅。末後普賢乃為證齊諸佛之善財，宣說十大願王，導之
歸向極樂。此之境界，豈情所可思議者哉。況夫修行其他法門，必至斷
惑證真，方出三界。欲了生死，難乎其難。此則但須持名真切，不妨帶
業往生。一登蓮邦，長劫侍佛，親承教誨，終必至於一生補處。其玄妙
為何如。又修他法者，專仗自心佛力，不求他佛加被。知見非正，或致
受魔。此則有彌陀願力攝持，感應道交，永無魔事。其玄妙又何如。大
集經中，如來懸記末法億億人修行，罕一得道。唯依念佛，得度生死。
今正末法時期，欲求解脫，捨此奚由哉。印光法師，為當今有道高僧。
博覽藏經，淹通宗教。歸心淨土，自利利他。縱無礙之辯才，弘契機之
妙法。誠所謂是如來使，行如來事者。著有文鈔，風行於世。辭義深顯
，理事圓融，實足追雲棲靈峰之法軌。茲者諸大居士，發願捐貲刊板，
永久流通，廣作度生寶筏。馬子契西以序請，勉述數語，敬志贊揚。普
願法界諸眾生，同往無量光佛剎。
<sr>上海黃慶瀾熏沐序</sr>

<h2>附明管東溟先生勸人積陰德</h2>
<little>（先生名志道，字登之，江蘇太倉人，
學者稱東溟先生，生於嘉靖十四年，卒於萬曆三十五年，壽七十三，）</little>
　　昔人有云，積金遺於子孫，子孫未必能守。積書遺於子孫，子孫未
必能讀。不如積陰德於冥冥之中，此萬世傳家之寶訓也。其義本於孔聖
贊易。文言曰，積善之家，必有餘慶。善而曰積，不尚陽德而尚陰德
也。慶而曰餘，不在一身而在子孫也。必舉家咸務陰騭，而後可稱積
善之家。亦必此身先得本然之慶，而後子孫受其餘慶。是故餘慶易曉，
而本然之慶難曉也。書曰，考終命。又曰，祈天永命。此可以言本慶
乎，未盡也。當以二氏因果之說，參合易傳之說。道家謂積功行者，
天曹除其冥籍，異諸仙籍，以至於入無極大道。佛家謂修淨業者，臨
終往生西方極樂世界，以至於成無上正覺。皆言此身之本慶也，其義
隱然合於餘慶二字中，而儒者未之察耳。有宋鉅儒，興起斯文。以忠
孝節義之綱維末造。真有罔極之功於萬世，而於此不無遺照焉。乃廓
然盡掃天堂地獄，以及三世修因證果之說也。程朱蓋曰，君子有所為
<pb n="4"/>
而為善，則其為善也必不真，何事談及因果，其勉君子至矣。以吾觀
於君子小人之心，無所為而為者至少也。君子之作善也多近名，苟不
徹於十方三世之因，必不足以滌其名根。小人之作惡也多為利，苟不
惕以罪福報應之果，必不足以奪其利根。程朱勉君子無所為而為善，獨
不慮小人無所忌而為惡耶。然後知孔子道及餘慶餘殃之際，乃徹上徹
下之言也。愚講修身齊家之道，一一以孔子之庸德庸言為矩。而所以
行庸德，謹庸言，亦必歸重於程朱之繩墨。獨於三世因果，及三祗修
證之實際，則不得不破程朱之關。正欲斷君子之名根，拔小人之利根，
而使之同修陰騭也。修陰騭亦豈易言。人能充無欲害人之心，充無穿
窬之心，則陰騭可修矣。其大要不出老氏之三寶，曰慈，日儉，曰不
敢為天下先，而以忠信出之。報人之德，不報人之怨。分人之過，不
分人之功。成人之美，不成人之惡。隱人之惡，不隱人之善。我不負
人，而任人之負我。我不謗人，而任人之謗我。以深心提人於生死之
海，而人以淺心鈍置之，毋棄毋亟。以熱心共人於風波之舟，而人以
冷心遐遺之，毋忮毋求。銷大釁於曲突徙薪，而勛名有所不必取。蒙
極誣於明珠薏苡，而心跡有所不必明。為國家扶欲墜未墜之紀綱，則
眾嫌不必恤，而又不以氣節自有也。為世教發難明當明之道術，則眾咻
不必虞，而又不以門戶自標也。流俗之所爭趨者吾避之，流俗之所共
惡者吾察之。幽則必闡，而過則必原。其道必不詭於中庸，而其心則
不求人知，而求天知。不患人之不已知，而求為可知。求可知之中，
不求可為鄉願知，而求可為狂狷知。不求可為狂狷知，而求可為中行
知。不求可為一鄉一國之善士知，而求可為天下之善士知。不求可為
天下之善士知，而求可為萬世之善士知。亦不必求為萬世之善士知，
而求可為依中庸之君子遁世不見知而不悔者，默相知於天眼遙觀天耳
遙聞之中。又不求生前之遐福，而求可質諸三界之鬼神。不求死後之
榮名，而求可俟千百年之後聖。則陰騭之至也。陰鷺之至，人不知而
天知之。可以轉凡身而為聖身，離人道而登天道。上帝命之治世，諸
佛提之出世矣。此非從身所感本然之慶歟。一身不足以盡積善之慶，
故其餘又及於子孫。皆感應自然之理也。傳家者審諸。

<pb n="5"/>
<h2>附錄觀世音菩薩靈感記</h2>
　　觀世音菩薩，大慈大悲，救苦救難，有求皆應，無願不從，其
尋聲救苦之跡，備見於本跡感應頌。茲錄其近世一事，以為無恃怙者，
作一覆庇云。袁恭宏，江西人，世為木商，清咸豐間，陷江西，首者
執恭宏索藏金。不得，欲殺之。適有客賊來，其賊出迎，遂命將恭宏
扃置一室，縛於柱。恭宏素持觀音經，並聖號，遂閉目默誦。待死而
已，而客賊遷延不去，款留過宿，其賊不暇問。入夜恭宏睡著，迨醒
則身在野地，衣沾露濕，仰見滿天星斗，心知蒙菩薩慈佑，乘夜遁逝，
得免於難。承平後，以知府需次蘇垣，與陸西林居士述其事。西林欲
令遇厄難者，咸發信心而蒙救護，致書祈附於文鈔之後。以板已排竣，
故附於此。
<h2>解砒毒方</h2>
　歙人蔣紫垣，有秘方解砒毒，立驗。然求之者必索重
資，不滿所欲，則坐視其死。一日行醫鄰縣，中夜暴卒。見夢於居停
主人曰，吾以耽利之故，誤人九命，死者訴於冥司，冥司判我九世服
砒死。今將赴輪迥，我賂鬼卒，求以解砒毒方相授。君為我活一人，
則我少受一世業報，若得遍傳濟世，君更獲報無量。言訖，嗚咽而去，
曰吾悔晚矣。<h3>其方，</h3>以防風一兩，研末，水調服，並無他藥。又異談
果信錄，載冷水調石青，解砒毒如神。

<h1>書信</h1>
<h2>與大興善寺體安和尚書</h2>
<little>（戊戍年稿，教行理三，唯約教論，今以教理約教，
行果約機，謂依教理以起行，行滿方克證果也。）</little>
　　教理行果，乃佛法之綱宗。憶佛念佛，實得道之捷徑。在昔之時，隨修一
法，而四者皆備。即今之世，若捨淨土，則果證全無，良以去聖時遙，人根陋
劣。匪仗佛力，決難解脫。夫所謂淨土法門者。以其普攝上中下根。高超律教
禪宗，實諸佛徹底之悲心，示眾生本具之體性。匯三乘五性，同歸淨域。導上
聖下凡，共證真常。九界眾生離此法，上不能圓成佛道。十方諸佛捨此法，下
不能普利群生。所以往聖前賢，人人趣向。千經萬論，處處指歸。自華嚴導歸
<pb n="6"/>
之後，盡十方世界海諸大菩薩，無一不求生淨土。由祗園演說以來，凡西天東
土中一切著述，末後皆結歸蓮邦。粵自大教東流，廬山創興蓮社，一倡百和，
無不率從。而其大有功而顯著者，北魏則有曇鸞，鸞乃不測之人也。因事至南
朝見梁武帝，後復歸北。武帝每向北稽首曰，鸞法師，肉身菩薩也。陳隋則有
智者，唐則有道綽，踵曇鸞之教，專修淨業。一生講淨土三經，幾二百遍。綽
之門出善導，以至承遠，法照、少康、大行，則蓮風普扇於中外矣。由此諸宗
知識，莫不以此道密修顯化，自利利他矣。至如禪宗，若單提向上，則一法不
立，佛尚無著落處，何況念佛求生淨土。此真諦之一泯一切皆泯，所謂實際
理地，不受一塵，顯性體也。若確論修持，則一法不廢，不作務即不食，何況
念佛求生淨土。此俗諦之一立一切皆立，所謂佛事門中，不捨一法，顯性具也。
必欲棄俗諦而言真諦，則非真諦也。如棄四大五蘊而覓心性，身既不存，心將
安寄也。若即俗諦以明真諦，乃實真諦也。如在眼曰見，在耳曰聞，即四大五
蘊而顯心性也。此從上諸祖密修淨土之大旨也。但未廣顯傳述，故非深體祖意。
則不得而知。然於百丈立祈禱病僧，化送亡僧之規，皆歸淨土。又曰，修行以
念佛為穩當。及真歇了，謂淨土一法，直接上上根器，傍引中下之流。又曰，
洞下一宗，皆務密修，以淨土見佛，尤簡易於宗門。又曰，乃佛乃祖，在教在
禪，皆修淨土，同歸一源。可以見其梗概矣。及至永明大師，以古佛身，乘願
出世。方顯垂言教，著書傳揚。又恐學者路頭不清，利害混亂，遂極力說出一
四料簡偈。可謂提大藏之綱宗，作歧途之導師。使學者於八十字中，頓悟出生
死證涅槃之要道。其救世婆心。千古未有也。其後諸宗師，皆明垂言教，偏贊
此法。如長蘆賾，天衣懷，圓照本，大通本，中峰本，天如則，楚石琦，空
谷隆等，諸大祖師。雖宏禪宗，偏贊淨土。至蓮池大師參笑嚴大悟之後，則置
彼而取此。以淨業若成，禪宗自得。喻已浴大海者，必用百川水。身到含元殿，
不須問長安。自後蕅益，截流，省庵，夢東等，諸大祖師，莫不皆然。蓋
以因時制宜，法須逗機，若不如是，則眾生不能得度矣。自茲厥後，佛法漸衰。
加以則法輪幾乎停轉。雖有知識，各攻其業。以力不暇及，置此道於不問。有
談及此事，聞者若將浼焉。幸有一二大心緇白，刊刻流佈。令祖教不滅，使來
哲得聞，實莫大之幸也。<rubynote t="（弟）"/>以闡提出家，自揣根性庸劣，罪業洪深。故於
宗教二途，概不敢妄行染指。惟於仗佛慈力，帶業往生一法，頗生信向。十餘
年來，悠悠虛度，毫未得益，但自西徂東，由北至南，往返萬餘裡，閱人多矣。
<pb n="7"/>
其有平日自命通宗通教，視淨土若穢物，恐其污已者，臨終多是手忙腳亂，呼
爺叫娘。其有老實頭持戒念佛，縱信願未極，瑞相不現，皆是安然命終。其故
何哉，良由心水澄清，由分別而昏動。識波奔湧，因佛號以渟凝。所以上智
不如下愚，弄巧反成大拙也。伏願和尚發菩提心，宏揚此法。倘淨土經論，盡
皆通徹，則何幸如之。若或未盡鑽研，或恐違背本宗，不敢稱性發揮，當權將
宗教兩門工夫，暫時歇手。凡有闡揚淨土者，平心和氣讀之，使揚禪抑淨之心，
無絲毫芥蒂。必究佛祖偏贊之所以，四眾遵違之利害，則不被門庭隔礙，而敢
於一切禪教律人前，稱性發揮，無復畏憚矣。然淨土書多，最要唯十要。十要
中斷疑生信，尤推或問，直指，合論，為破堅沖銳之元勛也。其外淨土聖
賢錄，歷載諸菩薩祖師居士婦女，及惡人畜生往生事跡。讀之則知歷代禪教律
諸四眾求生淨土，如群心之拱北，眾水之朝東。而龍舒淨土文，言淺義周，詞
詳理備，為接引初機第一要書。若欲普利眾生者，此書萬不可忽也。<rubynote t="（弟）"/>昔
遇善子平者言，壽不過三十八，今適滿其數。恐無常倏至，所以專持佛號，預
待臨終。設無常果至，則後會無期。兼欲雪在家毀謗佛法之罪，故不避忌諱，
略采野芹，獻於飽餐王膳大富長者座下。祈憫而納之，福我秦邦。提永明之正
令，遵蓮師之遺規。使自他同出生死，幽顯共生西方。則淨土興而宗風不墜，
眾生福而國運常亨。所謂移花賺蝶至，買石得雲饒。書此大旱望雨之誠，用卜
同歸蓮邦之慶。祈垂海涵，則法門幸甚，眾生幸甚。

<h2>與友人論校經綱要書</h2>
　　佛經義理無窮，隨人所見，各自著述。只一經也。別圓終頓，所判不同。
因緣觀心，所釋各異。況復後世禪道大行，人皆樂聞直指之說，謂其親切痛快，
易於得益。由是多有以祖意釋經意，挽佛說徇已說。抹除事相，專談本分。或以
機鋒為轉折，或以表法為通關。但能不背心宗，皆堪輔弼佛說。縱不能普被三
根，稱佛本懷，亦可以各利一類之機，令其就路還家。又顯經義幽遠，佛理圓
通。法法歸真，頭頭合道。良以者個如太虛空，杳無疆界，不妨隨人所住，以
分南北西東。如摩尼珠，非青黃赤白等色，而復遇青現青，逢黃現黃，青黃雖
非本色，本色不離青黃。倘欲離青黃以覓本色，非蘊空大士不可。如李長者之華
嚴論。憨山之法華擊節。曾風儀之三宗通。及禪家以念佛作話頭看，以淨土依正
作本分說等。不得律以教家常格，謂為錯訛而稍加更改。以彼另屬一宗，攬一
<pb n="8"/>
切法指歸向上。設一更改，於本注前後血脈隔斷。又不能於教理始終意義吻合。
一經稍改，兩涂俱失。剜肉作瘡，有損無益。還他本來面目，流通後世。譬如
春蘭秋菊，各擅其美。盡忠行孝，俱振綱常耳。以師在海山，言憨山所注法華，
有不合經旨處，以憨山多約本分作直指之談故也。又校經一事，甚不容易。恐
師無暇及此，委任他人。須有出格見識，十分細心，再三詳審，勤加考稽。方
可一正訛謬，令其蕪穢盡除，天真徹露。否則寧可依樣畫葫蘆，庶不至大失其
本真矣。

<h2>與融明大師書</h2>
　　古人云，人身難得，中國難生，佛法難聞，生死難了。我等幸得人身，生
中國，聞佛法，所不幸者，自愧業深障重，無力斷惑，速出三界，了生脫死耳。
然又幸得聞我如來徹底悲心所說之大權巧，異方便，令博地凡夫帶業往生之淨
土法門。實莫大之幸也。若非無量劫來，深植善根，何能聞此不思議法，頓生
真信。發願求生乎。今見好心出家在家四眾，多是好高務遠，不肯認真專修淨
業，總由宿世善根淺薄，今生未遇通人。汝於淨土雖有微言，然不明淨土理致，
又僻處於佛法流通不及之地。誠恐日與俗人酬酢，久而久之，與之俱化。近墨
者黑，近火者焦，勢所難免。當時時努力。若能念念在道，隨忙隨閑，不離佛
陀名號。順境逆境，不忘往生西方。便可於父母之邦，隨緣常住。若不能如是，
當往他方淨業道場，及親近淨業知識，方不負前來所說種種大幸，及聞淨土法
門莫大之幸也。諦法師專修淨業，予料其必得大利益。以彼橕持道場種種心，
皆死盡無餘。念佛之心，又懇切之極。恐彼深得三味，我尚未能一心，他日何
顏見彼。故當仁不讓，又欲閉關。大約總在普陀，未知定歸何所。恐汝於淨土
法門錯過，便可惜三年護關之一番辛苦。故不禁落索如此耳。祈深體鄙懷，則
幸甚幸甚。

<h2>與悟開師書</h2>
竊聞淨土者，乃究竟暢佛本懷之法也。高超一切禪教律，統攝一切禪教
律。略言之，一言一句一偈一書，可以包括無餘，廣說之。雖三藏十二部之
玄言，五宗諸祖師之妙義，亦詮不盡縱饒盡大地眾生，同成正覺，出廣長舌，
以神通力，智慧力，塵說剎說，熾然說，無間說，又豈能盡。良以淨土本不思
<pb n="9"/>
議故也。試觀華嚴大經，王於三藏。末後一著，歸重願王，法華奧典，妙冠群
經。聞即往生，位齊等覺，則千經萬論，處處指歸者，有由來也。文殊發願，
普賢勸進，如來授記於大集，謂末法中非此莫度，龍樹簡示於婆沙，謂易行道，
速出生死。則往聖前賢，人人趣向者，豈徒然哉。誠所謂一代時教，皆念佛法
門之註腳也。不但此也，舉凡六根所對一切境界，所謂山河大地，明暗色空，
見聞覺知，聲香味等，何一非闡揚淨土之文字也。寒暑代謝，老病相摧，水旱
兵疫，魔侶邪見，何一非提醒當人速求往生之警策也。廣說其可盡乎。言一言
統攝者，所謂淨也。淨極則光通，非至妙覺，此一言豈易承當。於六即佛頌研
之可知也。一句者，信願行也。非信不足以啟願，非願不足以導行，非持名妙
行，不足滿所願而證所信。淨土一切經論，皆發明此旨也。一偈者，贊佛偈也，
舉正報以攝依果，言化主以包徒眾。雖只八句，淨土三經之大綱盡舉也。一書
者，淨土十要也。字字皆末法之津梁，言言為蓮宗之寶鑑<little>（鑒）</little>。痛哭流涕，
剖心瀝血，稱性發揮，隨機指示。雖拯溺救焚，不能喻其痛切也。捨此則正信
無由生，邪見無由殄也。就中最要者惟要解。而初心入門，斷疑生信，作險道
之善導，示寶所以必趣者。天如或問，妙葉直指，尤為破堅沖銳之元勛也。須
知淨土法門，具四法界。所有事相，皆事事無礙之法界也。讀而修者，切不可
執理廢事。倘一執之，則事理兩喪。如人知意根最勝，而廢棄五根，則意根
亦無地可立矣。唯即事以明理，由理以融事者，方可無過。所謂淨土要旨，全
事即理，理事圓融，即契本體。早知師已飽餐王膳，而猶汲汲於獻芹者，不過
表窮子思歸之寸忱，兼欲雪往昔謗法之愆尤也。

<h2>復海曙師書</h2>
　　友人以時事新報徵文啟見寄。<le>（光）</le>企座下發揮佛祖道妙，以結法緣。座
下以執心在內，<little>（一）</little>直指見性是心非眼，<little>（二）</little>色陰本如
來藏妙真如性，
<little>（三）</little>眼入本如來藏妙真如性，<little>（四）</little>十二處本如來藏妙真
如性，<little>（五）</little>地大
週遍，<little>（六）</little>一心二門，<little>（七）</little>等七題，令<le>（光）</le>
作論。而曰擬作模範。<le>（光）</le>
幼失問學，長無所知。兼以宿業深厚，生即病目。近十餘年來，一切經論，皆
不能看。但只執持名號，懺除宿業。企其仗佛慈力，速生西方而已。何能作論，
況曰擬作模範乎。其謙恭自牧，誠可嘉尚。其意見錯謬，有不堪詳言者，夫欲
發揮楞嚴起信之奧，何不取法乎釋迦如來，與馬鳴菩薩。及歷代古德之注此經
<pb n="10"/>
此論者，而反擬以<le>（光）</le>作者為模範。是何異儒者欲發揮二帝三王孔孟之薪傳，
不以四書五經十三經作模範，而以樵歌牧唱為模範。織師欲織迥文古錦，不取
織錦者之法則以為模範，而取編蘆蓆之法則以為模範。何顛倒一至於此。雖然
人之相交，唯貴各盡其分量而已。昔有童子捧沙供佛，佛即歡喜納受，以沙乃
童子力所能辦，其供之之誠，與供無上珍饈妙味，等無有異。今以<le>（光）</le>所易
辦之沙，供之座下。固知無用，聊將其誠。倘亦用以塗地，庶可滅我罪垢，長
我福田。因將七題一串穿來，籠統論之，以塞其責。論曰，執心在內在外在中
間等，乃凡夫之情見也。執心定不在內在外在中間等，亦凡夫之情見也。非直
指見性是心非眼。即末顯本，指波即水之真智也。何也，以五陰，六入，十二
處，十八界，七大，一一皆如來藏妙真如性，週遍法界也。若有在有不在，則
非如來藏妙真如性，不週遍矣。以如來藏妙真如性，含育生佛，包括空有。世
出世間，無有一法能出其外，不在其中故也。以凡情觀之。豈但五陰六入十二
處十八界七大，皆屬生滅，皆非真如。即斷惑證真，成等正覺，亦不出生滅之
外。以聖智觀之，非但斷惑證真，成等正覺，固屬真如。即五陰六入十二處十
八界七大，全體真如。從本已來，原無一毫生滅之相可得，再進而論之，真亦
不立，如本無名。一心尚不可得。有何二門之可論哉。是為究竟真如，究竟如
來藏妙真如性，究竟心。正所謂五蘊皆空，度諸苦厄，圓滿菩提，歸無所得者
也。如上一番說話。乃<le>（光）</le>二十年前偶爾夢著者。今承其雅意，獻於座下。如
曰必須分而論之，詳其文義語脈旨趣，則非<le>（光）</le>之衰頹心目，荒唐學業，所
能辦也。請求之古德，及當代講家。自能暢座下之本懷，愜座下之素志耳。

<h2>與四明觀宗寺根祺師書</h2>
　　接手書，並顯感利冥錄，不勝歡喜，知諦公此番講經，比前次更覺光輝。
因遂一看畢，即送餘人。多有見聞，深為詫異，私相謂曰，諦公已證聖果，
關帝尚未明心。<le>（光）</le>聞而謂之曰，此事須從白關用心處究，則事理兩當，絕
無濫聖屈賢之失。白公且置弗論。夫關帝者，在生時乃富貴不淫，貧賤不移，
威武不屈之大丈夫。歿後皈依智者，願為伽藍，護持佛法。自智者至今千三百
餘年，天下叢林之主人，多有法身大士，乘願宏法者，關帝一一護持親近，豈
至於今，尚有未了，而求決擇開示於諦公。何聰明如帝君，而復愚鈍不蒙法益
之如是乎。是大有說，現今時值末法，僧多敗類，只知著一件大領，即名為僧，
<pb n="11"/>
僧之名義事業，多多了無所知。在俗之人有信心者，縱能研究佛法，終皆下視
僧侶。其不信者，見彼遊行人間，造種種業之僧，遂謂僧皆如是。佛法無益於
國，有害於世。因有此種我慢邪見下劣等知見故。關帝護法心切。以京師乃天
下樞機之地，高人名士，咸來？止，遂現身說法，請諦公之開示。祛彼在家我
慢邪見之凡情，振興劣僧無慚無愧之鄙念。古人稱如來不捨穿針之福，曰如八十
翁翁作舞，為教兒孫故。<le>（光）</le>於關帝此舉亦然。此雖系盲猜瞎斷，若質諸關
帝諦公，當皆點頭微笑，不露否否不然之聲跡矣，如上所說，且約跡論，至於
關帝諦公之本，唯關帝諦公自知。<le>（光）</le>何能測度而評論之哉。根敏道心雖切，
恐規矩不洞，不解用功法則，祈教以量力而為，不可強勉硬橕，以致心身受病，
遂難親獲法利矣。聞某某不善用心，致吐血不止，因而反成廢弛。初學人皆須
以此意告之。

<h2>與佛學報館書<little>（節錄）</little></h2>
　　大覺世尊，於無量劫，剝皮為紙，析骨為筆，刺血為墨，以髓為水，流通
常住法寶，普度一切眾生。佛學叢報一書，直使佛法流通中外，含識盡證一乘。
但以世俗讀書，絕無敬畏。晨起則不加盥漱，登廁則不行洗濯。或置座榻，或
作枕頭，夜臥而觀，則與褻衣同聚。對案而讀，則與雜物亂堆，視聖賢之語言，
同破壞之故紙。漫不介意，毫無敬容。甚至書香家之婦女，花冊皆是經傳。世
祿家之僕隸，揩物悉用文章。種種褻黷，難以枚舉。積弊已久，習矣不察。若
不特示禍福，決定難免褻黷。未曾得益。先獲大罪。閔斯無知，須預指陳。若以
愚見，皮面圖畫，可不必印。名標其傍，如常書式。中間或作伽陀，或作散文，
少則數句，多則十餘，言須簡明，字須粗大。誡令視者，加意珍重，毋或褻污。
大覺法王。度生妙道。敬則獲福，慢則致禍。皮裡宜用小字，詳陳此書雖名報
書，實同佛經。而且首有佛菩薩像。內中之文，或錄經文，或宗經義，不同世
諦語言，理宜格外敬重。再引經論傳記中敬褻經典，罪福案證。庶知好歹者，
不致仍存故態，誤造惡業。此二或一冊一換。或間次一換，或永遠不換，只用
一種文字，皆無不可。若換，則只可換文，不可換義。則庶乎師嚴而道尊矣。
書後皮面，不可印字，以免塗污而昭敬重。西天二十一祖婆修槃頭尊者，自言
往劫將證二果，因誤以杖倚壁畫佛面，遂全失之。吾謂二果尚失果位，若是
凡夫，則永失人身，常處惡道無疑矣。譬如巨富犯大辟，盡家資以贖死，貧人則
<pb n="12"/>
立見斬首矣。事載傳燈錄二十祖闍夜多尊者章。故知褻慢，其罪非小。乾為
大父，坤為大母，四海內外，同是同胞。清朝雖屬滿州，畢竟同一父母。況列
廟聖德，直同天高地厚，雖堯舜湯武，亦不過如是。近以兵歉疊遭，強鄰見
逼，政憲更新，稍有參差。然推究皇仁，仍復如故，但以境緣不嘉，致見傾覆。
今既成共和，正好一體同觀。論政體，則盛稱共和。論前清，則褒美皇仁。譬
如新官上任之後，不妨豎碑立祠，以彰舊官之德。共和既成之後，二百餘年之
撫育栽培，豈可頓忘。吾見第三冊中。有獨夫，專制，奴隸等語，心甚怏怏。
夫吾國自開闢以來，其繼天立極，君臨天下之大聖人，亦未必不慮及此。或恐
民若強悍，則號令有所不行，而反致亂亡，此聖人傳子孫之本心，豈羲農湯武，
盡欲私受其利乎。以非此不足以振綱常，息爭端，亦時勢使之然也。非羲農諸
聖，皆有慚德也。今人各為公，共和郅治，亦時勢使之然也。非今人便優於羲
農等諸聖也。似宜推美共和，不必苛論前清。方合共和之體，免蔑古聖之愆，
佛世毘耶離國，即用此法，如來於諸經中，亦未深斥輪王世世相承之非。善乎
孔子之言曰君子之於天下也，無適也，無莫也，義之與比。義之與比者，因
時適宜之謂也。夏葛而冬裘，渴飲而飢食，不可互非，亦不可專主一法。唯求
其適宜，則有大利而無少弊矣。然人心不一，倘再有投稿者，帶此詞意，祈略
事筆削，以歸完善，俾天下後世之閱者，佩服諸君大公之量，佛法平等之懷，
所有言論，唯理是尚，毫無偏私。因茲古今來大聖大賢，無不歸心而崇事焉。
世出世間之理，不出心性二字。世出世間之事，不出因果二字。眾生沈九界，
如來證一乘，於心性毫無增減。其所以昇沈迥異，苦樂懸殊者。由因地之修德
不一，致果地之受用各別耳。闡揚佛法，大非易事。唯談理性，則中下不能受
益。專說因果，則上士每厭聞熏。此書科分十門，法不一律。正好事理並進，
頓漸齊驅。庶得三根普被，利鈍均益。宜將古今來由學佛得力，發之而為大忠
大孝，純義純仁之事跡。與夫恭敬三寶，謗毀三寶之禍福。及高人淑世導俗之
嘉言，戒殺放生之至論。於後數科，冊冊登載，則愚夫愚婦，有所稟承。而通
方哲士，因悟理而亦欲實踐。從茲不敢搖頭掩耳，更急急於願樂欲聞也。然因
果心性，離之則兩傷，合之則雙美。故夢東云。善談心性者，必不棄離於因果，
而深信因果者，終必大明乎心性。此理勢所必然也。而末法眾生，根機陋劣。禪
教諸法，唯仗自力，契悟尚難，何況了脫。唯有仗佛力之淨土法門，但具真信
切願，縱五逆十惡，亦可永出輪迥，高預海會。此下可思議之最上乘法，宜理
<pb n="13"/>
事並談，誡勸齊施。震海潮音，霈大法雨。破魯川輩之邪執，續蓮池等之法脈。
俾普天同受佛法之益，庶大地悉感諸君之德。則法滿寰宇，世復唐虞。道通天
地有形外，恩遍飛潛異類中矣。刻論佛法式微，實不在於明末。明季垂中，諸
宗悉衰。萬曆以來。勃然蔚興。賢首則蓮池，雪浪，大振圓宗。天台則幽溪，
蕅益，力宏觀道。禪宗幻有下四人，而天童，磬山，法遍天下。洞下則壽
昌，博山，代有高人。律宗則慧雲中興，實為優波。見月繼踵，原是迦葉。而
妙峰，紫柏，蓮池，憨山，蕅益，尤為出類拔萃，末法所不多見。雖不及
唐宋盛時，亦可謂佛日重輝矣。及至大清啟運，崇重尤隆。林泉隱逸，多蒙禮
敬。如玉林，憨璞，木陳等，世祖遂仰遵佛制，大開方便。罷除試僧，令其隨
意出家。因傳皇戒，制護戒牒。從茲永免度牒矣。佛法之衰，實基於此。在當
時高人林立，似乎有益。而世宗以大權乘願，建中立極。其發揮佛祖慧命之言
論。精深宏博。入藏流通者不必言。外有御製揀魔辯異錄，八卷四冊，係吾友
子任氏，乞食京師，於書肆中得之，送於楊仁山，令寄東洋，附於新印大藏之
內。想其書已出，好古探奇之士，試一讀之。不但於性命有益，而學識文章，
當頓高十倍矣。嗚呼盛哉。世宗實為法流震旦，皇帝中之絕無而僅有者，其君
如此，則宰官僧侶，概可知矣。迨至高廟以後，哲人日希，愚夫日多，加以頻
經兵燹，則鄙敗無賴之徒，多皆混入法門。自既不知佛法，何能教徒修行。從
茲日趨日下，一代不如一代，致今僧雖不少，識字者十不得一。安望其宏揚大
教，普利眾生耶。由是高尚之士，除夙有大根者，但見其僧，而不知其道。厭
而惡之。不入其中矣。夫流通佛法，非一朝一夕之故。須深謀遠慮，隨機設法。
佛制固不可不遵，而因時制宜之道，亦不可不亟亟研求，以預防乎世變時遷，
庶不至顛覆而不能致力，有如今日之佛法也。倘諸君不乘時利見，吾恐此時震
旦國中，已無佛法聲跡矣，嗚呼險哉，佛法高深，非淺見所能窺。若欲深知，
必須由教而入，次及禪宗，方可無弊。宋儒若周程張朱等，夙世固有靈根。奈
最初所親近者，皆屬直指宗師，於一席話，一公案下，彷佛領會得個虛靈不味，
具眾理而應萬事之意義，實未徹悟自心。遂自以為得，畫地自限，不肯前進，
良由一向在義路上著腳，絕未曾真參力究也。且見宗家法法頭頭，指歸向上。
因此縱看經教，亦作宗意解會，謂佛法但止如此而已。而因果罪福之實事實理，
亦皆以指歸向上之意見領會。遂致瞞昧自心，撥無因果。攘人之物，以為家寶。
拾佛法之遺餘，扶儒教之門牆。又恐後生高推釋氏，因巧設方法，作盜鈴計。
<pb n="14"/>
橫造謗議，陳其禍害。關閉後生，永不能出。又恐或不死心，遂現身說法，謂
吾昔求道，亦曾旁及釋老，然皆了無所得，後反求於六經而得之，從此釋老之
破綻，一一徹見矣。夫諸子誠意正心，躬行實踐，誠足為儒門師表。但以扶持
門牆之念過重，致於最宜感佩表彰之處，反掩人之長以為短。以已之得於人者，
反謂人不我若。竟使誠意正心，躬行實踐。不能圓滿完備，徹頭徹尾。噫，可
哀也已。一乘居士，謂其入室操戈，喧賓奪主，其言甚確，然不詳陳其故。關
里人決不肯服。宜將諸子學佛得益處，及以宗意錯會教意，因茲不信因果，不
信輪迥，不唯悖佛，亦悖儒經處。及自謂求道於釋老皆不得，後於六經反得處。
詳陳而明辯之。則贓證具在，不但閉關者佩服而直下出關。縱諸子復生，亦當
任過自責，無從置喙強辯。從茲慧風掃蕩障翳盡，佛日重輝宇宙中矣。

<h2>復濮大凡居士書</h2>
　　遙捧雲章，實深慚愧。<rubynote t="（不慧）"/>幼失問學，長無所知，客路？竮，寄食
普陀，不億閣下，以宿承佛囑，乘願再來，得儒佛之心宗，窮性相之秘藏，遍
參緇素，力修淨業之出格豪傑，過量大人。乃不恥下問，詢於芻蕘，而過為兼
譽，令人無地容身，設大地有縫，當即徹底深入，何敢仰答。繼思閣下學問如
是之博，見地如是之高。如斯數則，義甚淺近。豈真懷疑不決哉，殆欲發起同
人耳。閣下既以了知為不知，<rubynote t="（不慧）"/>不妨以無知為有知，因即據款批判，隨
語剖析，非敢效老吏之斷獄，不過如課士之納卷耳，所陳菲詞，詳列後幅，其
當與否，祈垂塵政，念佛雖貴心念，亦不可廢口誦。以身口意三，互相資助，
若心能憶念，身不禮敬，口不持誦，亦難得益。世之舉重物者，尚須以聲相助，
況欲攝心以證三味者乎。所以大集經云，大念見大佛，小念見小佛。古德謂大
聲念，則所見之佛身大。小聲念，則所見之佛身小耳。而具縛凡夫，心多昏散。
若不假身口禮誦之力，則欲得一心，末由也已。實際理地，方無生滅。佛事門中，
何一非生滅法乎。等覺菩薩，破四十一品無明，證四十一分秘藏，亦不出於生
滅之外，是生滅乃生死之根，亦菩提之本，視其人之所用何如耳。都攝六根，
淨念相繼，乃以彼背覺合塵之生滅，轉而為背塵合覺之生滅。以期證於不生不
滅之真如佛性也。念念在淨土，方可往生，乃上品往生者之身分。若執定此義，
以自求上品，何善如之。若執定此義，以教中下根人，則阻人勝進不淺。何以
故。以彼必以為此法太高，遂以卑劣自居，不肯修持耳，又此念佛雖屬意識，
<pb n="15"/>
而諸識咸具。不觀上文都攝六根乎，六根既攝，則六識將何為乎。即轉送含藏
者，亦唯此事而已。刀砍不入一段，原無可疑。以閣下將自力他力，禪宗淨宗
之界限未分，致成一大疑團耳。念佛一法，乃仗佛力出三界，生淨土耳。今既
不發願，亦豈有信。<little>（有真信者，必有七願）</little>信願全無，但念佛名，仍屬自力。
以無信願，故不能與彌陀宏誓，感應道交。若見思惑盡，或可往生。若全未斷，
及斷未淨盡，則業根尚在。何能即出輪迥。五祖戒，草堂青等，即是確證。須
知去卻信願念佛，與宗家之參究無異。若得往生，則因果不相符契矣。蕅
益云，得生與否，全由信願之有無，品位高下，全由持名之深淺。乃鐵案也。
經云一心不亂，遠承前文依功德，即是教令生信，近承上文眾生聞者，應當發
願，願生彼國，即是教令發願，又況下文勸信勸願，不一而足。閣下截斷前文，
止執一句，故有不貴發願之疑。又以無信願之一心，與有信願之一心，敵體同
觀，故有刀砍不入，豈非純一，何以無願不得往生之疑。又念佛之外，第二念，
夾雜，難以枚舉。舉其正者，如求大徹大悟，得大總持等。非指發願為第二念，
為夾雜也。須知淨土一法，以信願行三法為宗。行如車牛，願如御者，信如前
導。導與御者，正成就其車牛之進趣耳。是以朝暮必須向佛發願。又不念佛時，
亦不可泥。縱令一念萬念，不妨日有起止。若謂有不念時，有發願時，便成間
斷夾雜，便難成辦。試問此一心念者，亦曾見色聞聲，著衣吃飯，舉手動足，
與否。若有，彼既不間斷夾雜，此何獨間斷夾雜。若無，除非法身大士。然法
身大士，端居一處，而現身塵剎。其間斷夾雜，將不勝其多矣。心具眾理，應
萬事，豈止佛願同時而已，約常途修持，發願當在朝暮。亦有念佛一進畢，即
發願者，閣下深通性相，謂佛念，求生念，不能兩具，似於事事無礙之圓理，
未能徹信。又謂有則此念當剖為二，一半歸佛，一半歸願，如此，一人應成兩
佛。閣下於日用之中，眼見色時，耳鼻舌身意，便不聞聲及緣法等耶。若一時
並行不悖，何獨於此而疑之。須知一念心體，其用無量。八識非一心之體用乎，
彼既不成八佛，此何以成兩佛也耶。平生絕無信願者，臨終決定難仗佛力。既云
善惡俱時頓現，且無論阿彌陀佛四字不現者，不得往生。即現，亦不得往生。
何以故。以不願生故，以不求佛，因不得蒙佛接引故。華嚴經云，假使惡業有
體相者，十方虛空不得容受。古德云，如人負債，強者先牽。心緒多端，重處
偏墜。今善惡皆現，由無信願，便不能奈惡業何矣。須知仗自力，則惡業有一
絲毫，便不能出離生死，況多乎哉。又無信願，念至一心，無量無邊之中，或
<pb n="16"/>
可有一二往生。決不可以此為訓，以斷天下後世一切人往生淨土之善根。何以
故。以能仗自力，念至業盡情空，證無生忍者，舉世少有一二。倘人各依此行
持，置信願而不從事。則芸芸眾生，永居苦海，無由出離，皆此一言為之作俑
也。而其人猶洋洋得意，以為吾言甚高。而不知其為斷佛慧命，疑誤眾生之狂
言也。哀哉。<little>（世間善業，不出輪迥，若對信願具足之往生淨業，則彼善業，
仍屬惡業，）</little>淨土一法，須另具隻眼，不得以常途教義相例。使如來不開此法，
則末世眾生之了生死者，不可得而見之矣。蕅益大師，彌陀要解，理事各臻
其極，為自有此經以來之第一註解。當以之為的，則他日往生品位，咸不得與
閣下齊肩矣。古人修行，皆能證道。今人修行，少見明心。豈人根之不等耶，
抑亦敬慢之所致耳，歷觀傳記高人，咸皆視經像如視活佛。其敬畏之跡，雖忠
臣之奉聖主，孝子之讀遺囑，何能仿佛一二。因其恭敬之極。故能斷惑證真，
超凡入聖。觀於二祖立雪，程門立雪，可見矣。今人視佛像如土木，視佛經如
故紙。縱有信心，讀誦受持，亦不過供其口頭滑利而已，有何實益之可論也。
雖種遠因，而褻慢之罪，有不堪設想者。願閣下以博學宏詞，提倡佛法時，必
須常以此普利一切。則法門幸甚，眾生幸甚。

<h2>復泰順謝融脫居士書一</h2>
　　吾有知乎哉，無知也，有鄙夫問於我，空空如也，我叩其兩端而竭焉。此
聖人以已之心無念慮，而隨機說法示人也。斷斷不可會作謙詞。夫聖人之心，
猶如明鏡。空空洞洞，了無一物，有何所知。鄙夫致問，如胡來漢來，叩兩端
而竭，如胡現漢現，叩字，義當作即。兩端者，所問與其機也。而竭焉者，恰
恰合宜，無過無不及也。即佛門所謂契理契機之謂也。若唯契於理，而不契機，
於彼無益，便成閑言語矣。如問仁，問孝，問政等，所問是同，而所答各異。
乃即彼之機，答彼之問，看孔著楔，對病發藥，恰恰合宜，了無一毫機教不投
之弊。若非心空如鏡，安能使之若是乎，講章以空空屬於鄙夫，可謂枉讀聖賢
書矣。孔子之心，至誠無妄，故曰空空如也。顏子去聖一等，雖未能究竟無妄。
而其妄亦無幾何。故亦得屢至於空，三月不違，即是其事。故夫子許之以庶。
若以為簞食瓢飲屢至空乏，而不改其樂，故許以庶。則是捨本遂末，大失聖人
因機定評之至論也。至於子貢貨殖，乃隨類論及，何可以令其針鋒相對。聖人
因人論人，豈效後世做試帖詩，必須對得恰好，方為合格乎。然此乃以閣下志
<pb n="17"/>
慕佛法，不妨將聖人之心，隨機指點。若向三家村裡訓蒙，當以朱注是守，否
則守文之徒，謗焰四起，不但不能知聖人之心，反因之毀謗佛法，由是永沈<little>（沈）</little>
苦海。大失聖人叩兩端而竭焉之深旨矣。

<h2>復泰順謝融脫居士書二</h2>
　　得手札，知閣下尚未圓具，及貴宅貴鄉佛法流通之象，喜不自勝。雖然，
吾於喜中，不無大懮。何以言之，夫佛法者，乃九法界公共之法，無一人不當
修，無一人不能修，持齋念佛者多，推其效則法道興隆。風俗淳善。此則唯恐
其不多，愈多則愈美也。至於出家為僧，乃如來為住持法道，與流通法道而設，
若其立向上志，發大菩提，研究佛法，徹悟自性。宏三學而偏贊淨土，即一生
以頓脫苦輪，此亦唯恐不多，多多則益善也。若或稍有信心，無大志向，欲藉
為僧之名，游手好閑，賴佛偷生。名為佛子，實是髡民，即令不造惡業，已
是法之敗種，國之廢人。倘或破戒造業，貽辱佛教，縱令生逃國法，決定死墮
地獄，於法於已，兩無所益。如是則一尚不可，何況眾多。古人謂出家乃大丈
夫之事，非將相所能為，乃真語實語。非抑將相而揚僧伽也，良以荷佛家業，
續佛慧命，非破無明以複本性，宏法道以利眾生者，不能也。今之為僧者，多
皆鄙敗無賴之徒。求其悠悠泛泛，持齋念佛者，尚不多得。況能荷家業而續慧
命乎。今之佛法，一敗塗地者，以清世祖不觀時機，仰遵佛制。革前朝之試僧，
永免度牒，令其隨意出家，為之作俑也。夫隨意出家，於上士則有大益，於下
士則大有損。倘世皆上土，則此法固於法道有益。而上士如麟角，下土如牛毛。
益暫得於當時，<little>（清初至乾隆年間，善知識如林，故有益）</little>，禍廣覃於後世。
致今污濫已極，縱有知識欲一整頓，無從措手。可不哀哉。以後求出家者，第
一要真發自利利他之大菩提心，第二要有過人天姿，方可薙落。否則不可。
至若女人有信心者，即令在家修行，萬萬不可令其出家。恐其或有破綻，則污
敗佛門不淺矣。男若真修，出家更易。以其參訪知識，依止叢林也。女若真修，
出家反難。以其動輒招世譏嫌，諸凡難隨己意也。如上揀擇剃度，不度尼僧，
乃末世護持佛法，整理法門之第一要義。祈與令師及一切相識之僧，剴切言之，
則其功德無量無邊矣。至禱至禱。

<h2>復鄧伯誠居士書一</h2>
<pb n="18"/>
　相晤已來，忽滿六年。不但星霜屢更，即國曆已非其舊。世相無常，
誠可嘆悼。接手書。知不廢淨業，洵足嘉美而云身心不安之至，為境
遇不嘉，致不安耶。抑或疾病纏綿，致不安耶。若境遇不嘉者，當作
退一步想。試思世之勝我者固多，而不如我者亦復不少。但得不飢不
寒，何羡大富大貴。樂天知命，隨遇而安。如是則尚能轉煩惱成菩提，
豈不能轉懮苦作安樂耶。若疾病纏綿者，當痛念身為苦本，極生厭離，
力修淨業，誓求往生。諸佛以苦為師，致成佛道。吾人當以病為藥，
速求出離。須知具縛凡夫，若無貧窮疾病等苦，將日奔馳於聲色名利
之場，而莫之能已。誰肯於得意烜赫之時，迴首作未來沈溺之想乎。
盂子曰，故天將降大任於是人也，必先苦其心志，勞其筋骨，餓其體
膚，空乏其身，行拂亂其所為，所以動心忍性，增益其所不能。故知
天之成就人者多以逆，而人之祗承天者宜順受也。然盂子所謂大任，
乃世間之爵位，尚須如此懮勞，方可不負天心。何況吾人以博地凡，
直欲上承法王覺道，下化法界有情。倘不稍藉挫折於貧病，則凡惑日
熾，淨業難成。迷昧本心，永論惡道。盡未來際，求出無期矣。古德
所謂不經一番寒徹骨，爭得梅花撲鼻香者，正此之謂也。但當志心念
佛以消舊業，斷不可起煩躁心，怨天尤人，謂因果虛幻，佛法不靈。
須知吾人自無始以來，所作惡業，無量無邊。華嚴經謂假使惡業有體
相者，十方虛空，不能容受。豈泛泛悠悠之修持，便可消盡也。所以
釋迦彌陀兩土教主，痛念眾生無力斷惑，特開一仗佛慈力，帶業往生
之法門。其宏慈大悲，雖天地父母，不能喻其恆河沙分之一。只宜發
慚愧心，發懺悔心，自可蒙佛加被，業消身安耳。若病苦至劇，不能
忍受者，當於朝暮念佛迴向外，專心致志，念南無觀世音菩薩。觀音
現身塵剎，尋聲救苦。人當危急之際，若能持誦禮拜，無不隨感而應，
即垂慈佑，令脫苦惱而獲安樂也。念佛一法，乃至簡至易，至廣至大
之法。必須懇切志誠之極，方能感應道交，即生親獲實益。若懶惰懈
怠，毫無敬畏，雖種遠因，而褻慢之罪，有不堪設想者。縱令得生人
天，斷難高預海會。至於佛像當作真佛看，不可作土木銅鐵等看。經
典乃三世諸佛之師，如來法身舍利，亦當作真佛看，不可作紙墨等看。
對經像時，當如忠臣之奉聖主，孝子之讀遺囑。能如是，則無業障而
<pb n="19"/>
不消，無福慧而不足矣。現今士大夫學佛者多，然率皆讀其文，解其
義，取其供給口頭，以博一通家之名而已。至於恭敬志誠，依教修持
者，誠為難得其人。餘常謂欲得佛法實益，須向恭敬中求。有一分恭
敬，則消一分罪業，增一分福慧。有十分恭敬，則消十分罪業，增十
分福慧。若無恭敬而致褻慢，則罪業愈增，而福慧愈減矣。哀哉。凡
遇知交，當諄諄以此意告之，乃莫大之法施也。淨土法門若信得及，
何善如之。若己智有不了，即當仰信諸佛諸祖誠言，斷不可有一念疑
心，疑則與佛相背，臨終定難感通矣。古人謂淨土法門，唯佛與佛乃
能究盡。登地菩薩，不能知其少分。夫登地大士，尚不全知。豈可以
博地凡夫，妄生臆斷乎。若欲研究，當看淨土十要。此書乃蕅益大師
於淨土諸書中，采其菁華，妙契時機，最為第一。其開首彌陀要解，
自佛說此經以來，為西天東土中，絕無而僅有之註解也。宜恪遵守，
不可忽略。今之聰明人，雖學佛法，以未親近具眼善知識，率皆專重
理性，撥棄事修及與因果。既撥事修因果，並理性而失之。所以每有
纔高等輩，詞驚鬼神，究其行為，與市井無知無識者無異。其病根皆
由撥事修因果之所致也。俾上智者徒生憐愍，下愚者依樣妄為。所謂
以身謗法，罪過無量。法苑珠林一書，<little>（一百卷，常州天寧寺訂作三
十本，蘇州瑪瑙經房訂作廿四本，瑪瑙經房板殘傷模糊，天寧寺板系
新刻。）</little>詳談因果，理事並進。事跡報應，歷歷分明。閱之令人不寒
而栗。縱在暗室屋漏，常如面對佛天，不敢稍萌惡念。上中下根，皆
蒙利益。斷不至錯認路頭，執理廢事，歸於偏邪狂妄之弊。夢東所謂
善談心性者，必不棄離於因果。深信因果者，終必大明乎心性。此理
勢所必然也。夢東此語，乃千古不刊之至論，亦徒逞狂慧者之頂門針
也。各流通處皆有，宜請而閱之，其利益當自知之，亦宜令一切知交
閱之。令弟去秋復來山亦曾以恭敬相勉，但未知伊以餘言為是否也。

<h2>復鄧伯誠居士書二</h2>
　　接手書，讀之令人心神暢悅。蘧伯玉行年五十，而知四十九年之
非，孔子年將七十，尚欲天假之年，卒以學易，以祈乎無大過。聖賢
之學，未有不在起心動念處究竟者。近世儒者，唯學詞章。正心誠意，
<pb n="20"/>
置之不講。雖日讀聖賢書，了不知聖賢垂書訓世之意。而口之所言，
身之所行，與聖賢所言所行，若明暗之不相和，方圓之不相入，遑問
究及於隱微幾希之間哉。佛經教人常行懺悔，以期斷盡無明，圓成佛
道。雖位至等覺如彌勒菩薩，尚於二六時中，禮十方諸佛，以期無明
淨盡，圓證法身。況其下焉者乎。而博地凡夫通身業力，不生慚愧，
不修懺悔。雖一念心性，與佛平等。由煩惱惡業障蔽心源，不能顯現。
譬如大圓寶鏡，經劫蒙塵。不但了無光明，即銅體亦不顯現。若知即
此全體塵垢之鏡，具有照天照地之光。用力磨礱，日復一日，積功不
已，銅質自露。又復加功，光明漸發。光明雖發，磨礱更切，力極功
純，垢盡明復，照天照地，為世至寶。須知此光，鏡本具足，非從磨
得。若非本具，從磨得者，磨磚磨石，亦應發光。又須知此光，鏡雖
本具，不磨則永無發光之日。眾生心性，亦復如是。雖則與佛平等，
若不改惡修善，背塵合覺，性具功德，永不能發。以本具佛性之心識，
造長劫沈淪之業苦。猶如暗室觸寶，不但不得受用，反致受其損傷，
可哀也已。念佛一法，乃背塵合覺，返本歸元之第一妙法。於在家人
分上，更為親切。以在家人身在世網，事務多端。攝心參禪，及靜室
誦經等，或勢不能為，或力不暇及。唯念佛一法，最為方便。早晚於
佛前隨分隨力，禮拜持念，迴向發願。除此之外，行住坐臥，語默動
靜，穿衣吃飯，一切時，一切處，皆好念。但於潔淨處，恭敬時，或
出聲，或默念，皆可。若至不潔淨處，<little>（如登廁等）</little>或不恭敬時，<little>（如
睡眠洗浴等）</little>，但宜默念，不宜出聲。非此時處不可念也。睡出聲念，
不但不恭敬，又且傷氣，久則成病。默念功德，與常時一樣。所謂念
茲在茲，造次必於是，顛沛必於是也。居士既能發露懺悔。於淨土法
門，最易相應。所謂心淨則佛土淨也。然既知非，又肯發露懺悔，必
須改過遷善。若不改過遷善，則所謂懺悔者，仍是空談，不得實益。
至謂欲心不貪外事，專念佛。不能專，要他專。不能念，要他念。不
能一心，要他一心等。亦無奇特奧妙法則，但將一個死字，貼到額頭
上，掛到眉毛上。心常念曰，我某人從無始來，直至今生。所作惡業，
無量無邊。假使惡業有體相者，十方虛空，不能容受。宿生何幸，今
得人身，又聞佛法。若不一心念佛求生西方，一氣不來，定向地獄鐵
<pb n="21"/>
湯爐炭劍樹刀山裡受苦，不知經幾多劫。縱出地獄，復墮餓鬼，腹大
如海，咽細如針，長劫肌虛，喉中火然，不聞漿水之名，難得暫時之
飽。從餓鬼出，復為畜生，或供人騎乘，或充人庖廚。縱得為人，愚
癡無知，以造業為德能，以修善為桎梏，不數十年，又復墮落。經塵
點劫，輪迥六道。雖欲出離，末由也已。能如是念，如上所求，當下
成辦。所以張善和，張鍾馗，臨終地獄相現，念佛數聲，即親見佛來
接引往生。如是利益，一代時教，百千禹億法門之所無者。吾常曰，
九界眾生離此法，上不能圓成佛道。十方諸佛捨此法，下不能普利群
萌者。此之謂也。果能生死心切，信得及，不生一念疑惑之心。則雖
未出娑婆，已非娑婆之久客。未生極樂，即是極樂之嘉賓。見賢思齊，
當仁不讓。豈肯因循怠忽，以致一錯而成永錯乎哉。有血性漢子，斷
斷不肯生作行肉走屍，死與草木同腐矣。勉旃勉旃，又念佛固貴專一。
然居士上有父母，下有妻室。分外營謀，妄希富樂，實所不應。至於
分內所當為者，亦須勉力為之。非必屏棄一切，方為修行也。若屏棄
一切，能不缺父母妻室之養則可，否則便與孝道相背。雖曰修行，實
違佛教，是又不可不知也。又須以淨土法門利益勸父母，令其念佛求
生西方。若能信受奉行，臨命終時，定得往生。一得往生，直下超凡
入聖，了生脫死，高預海會，親炙彌陀，直至成佛而後已。世間之孝，
孰能與此等者。又若能以此普告同人，令彼各各父母，皆得往生。則
化功歸已，而親與自己之蓮品，更當高增位次矣。詩云，孝子不匱，
永錫爾類。欲孝其親者，宜深思而力行之。

<h2>復鄧新安居士書</h2>
　　今春令兄來書，觀其詞意，懇挈真切，<le>（光）</le>因不揣固陋，略為啟發。
至四月間又來一書，其訟過自責，詢求出要，頗合克已復禮，親師取
友之行。<le>（光）</le>閱之，不勝慶悅，因亦縷析條陳以復之。茲接居士信
片，雖詞句無幾，其意亦與令兄相為伯仲。可謂難兄難弟，天倫佛法，
咸為同氣連枝。非多劫同種善根，同修淨行，曷克臻此。今居士有所
請益，<le>（光）</le>實難於復答。何以故，以居士所志者大，<le>（光）</le>之
所知者
小，小大不相襲，機教不相契耳。雖然，一乘實相之中，覓小大相了
<pb n="22"/>
不可得。於此不可得中，舉大則大為法界，一切法趣大，是趣不過。
舉小則小為法界，一切法趣小，是趣不過。<le>（光）</le>所知之小法，乃統
包十法界一切諸法之法也。善導和尚云：「若欲學解，從凡夫地，乃至
佛地，一切諸法無不當學。若欲學行，當擇其契理契機之一法，專精
致力。方能速證實益。否則經劫至劫，尚難出離。所謂契理契機之法，
無過信願持佛名號，求生西方。其法備在彌陀要解，及淨土諸書中。
當尋繹之，茲不多贅。須知佛法乃十法界公共之法，無一人不應修，
亦無一人不能修。彼謂佛教為棄人倫，害聖道者，皆未見顏色之瞽論
也。何以言之，佛於父言慈，於子言孝，於君言仁，於臣言忠，夫唱
婦隨，兄友弟恭，舉世諦之嘉言懿行，佛經無不詳陳其宿因現果，現
因後果。其言慈孝等，則與儒教相同。其詳示三世因果處，則儒教便
無聞焉。況其斷惑證真，及圓滿菩提，歸無所得之法乎。惜其人之未
睹也。倘詳閱而深思之，則當痛哭流涕，聲震大千世界，悲昔謗佛之
罪咎也。雖然，以言謗者其罪小，以身謗者其罪大。今之口談大乘，
自命悟道。謂我即是佛，何必更去念佛。煩惱即是菩提，何必斷煩惱。
淫怒癡即是戒定慧，何必斷淫怒癡。由是之故，出言則高於九天之上，
行事則卑入九地之下。如斯之流，名為佛怨。比之不知佛法而謗者，
罪深萬倍。其曾研究佛法，非全無利益，但作未來得度之因。其以身
謗法之罪，不知經幾何劫量，在三途中受諸罪苦也。居士當以研究大
乘經論開圓頓解為先導，信願持名求生西方為正行。至於居心行事，
或恐過起於不知，福消於不覺。當詳閱安士全書，及法苑珠林。自然
法法頭頭，有所取則。心心念念，無或逾越矣。倘尤恐鑒察不及，當
取孚佑帝君功過格著實行去，則超凡入聖，斷惑證真，於震旦國中，
當推君為第一矣。功過格乃明雲谷禪師傳袁了凡者。切不可謂其落索
而藐視之。令兄次書，於身心性命，大有裨益。不如是自怨自艾，斷
難克己寡過。今一併寄來。亦企居士亦如令兄之自怨自艾。以期至於
斷惑證真，圓滿菩提而後已也。

<h2>與福建劉廷誠居士書</h2>
　　　原夫諸佛為一大事因緣故，出現於世。所謂大事因緣者，無非欲
<pb n="23"/>
令眾生開示悟入佛之知見，直下成佛而已。第以眾生之根性不一，故
如來之教法萬殊。是以一代時教，隨機演暢。法門雖浩若塵沙。而行
人依教修持，究竟歸元，皆證即心自性。然於塵沙法門之中，求其不
離事修，全彰心性，三根普被，利鈍全收。上上根不能踰其閫，下下
根亦可臻其域。高超一切禪教律。統攝一切禪教律。下手易而成功高，
用力少而得效速，最利末法，直出五濁者，無如淨土持名念佛之殊勝
超絕也。誠所謂九界眾生離此法，上不能圓成佛道。十方諸佛捨此法，
下不能普利群生。所以千經萬論，處處指歸，往聖前賢，人人趣向。
若眾星之拱北，萬水之朝東也。居士既深信念佛。若未參承淨業知識。
又不廣閱淨土經論。則真信切願，從何而生。縱能執持名號，只因不
求出離，便成人天因果，受享癡福。因福造業，仍沈<little>（沈）</little>惡道。倘
再路頭不真，涉入邪見，則善因反招惡果。人天福報，亦不可得。阿
鼻極苦，長劫難出。譬如入海，既無導師，又乏指南。漂流於狂波巨
浪之中，茫茫不知所趣。縱能橕篙搖櫓，豈能免於沈<little>（沈）</little>溺。<le>（光）</le>
少乏
問學，長無所知。唯於淨土一法，頗切向往。感子之誠，今將淨土經
論之最切要者略開一二，一一標其大意。若能歸而求之，則心領神會，
自有手之舞之足之蹈之而不自知者，遠勝愚之喋喋也。

<h2>復高邵麟居士書一</h2>
　　謝恩光來山，持閣下書，展讀之下，見其慕道心切，而願力宏大，
誓期深入，而不肯得少為足，欣慰無量。至於過贊<rubynote t="（不慧）"/>，令人慚
愧無似耳。閣下欲了生死大事，況復年臨知命，來日無多。又無知識
益友之可親近，而不專修淨業，一心念佛。而欲泛泛然研究諸經奧義
典句，似未深知淨土法門之所以然者。宜往華嚴寺借閱淨土十要，及
淨土聖賢錄，息心詳閱，自知所趣。一切眾生，皆是過去父母，未來
諸佛。殺而食之，何能下咽。若知此義，即喪身失命，亦不能吃一切
肉矣。然佛之教人，循循善誘，上根則令其全斷。中下則令其漸減，
而遂至於全斷耳。發願文，文雖宏大。然須真實從心而發，方名為願。
否則心口相違，何名為願。現世之願，雖亦無妨。欲生福慧子孫，須
從大積陰德廣行方便中求。況閣下年當六八，續娶三妻，但止生女。
<pb n="24"/>
即此可征宿世現生，皆少栽培。今欲轉回天心，必須真實改過遷善。
如明季袁了凡先生之篤實做去，斷未有不蒙感格而滿所願者。且勿謂
吾家素寒，不能廣積陰德，大行方便。須知身口意三業皆惡，即莫大
之惡。倘三業皆善，即莫大之善。至如愚人不信因果，不信罪福報應。
侃侃鑿鑿，依安士全書等所說，為其演說。令其始則漸信因果，繼則
深信佛法，終則往生西方，了生脫死。一人如是，功德尚無量無邊，
何況多人。然須躬行無玷，方可感化同人。自己妻女，能信受奉行，
別人自能相觀而善矣。豈在資財多乎哉。但求不飢不寒，何思財發巨
萬。遺子黃金滿籯，不如教子一經。祖德若虧，便當愧死。祖業
縱虧，有何所傷。而以來日無多之身，思欲頓復。徒生妄想，了無實
益。且自隨緣度日，便為樂天知命矣。健壽處世，有順無逆，世人誰
不願得。然而得者甚少，不得者甚多。以宿世現生，無大栽培，無因
不能得果故也。今閣下欲生西方了生死。但當願高曾祖父母等神識，
仗自己自行化他修持淨業之力，即蒙佛慈接引往生，則可謂大孝尊親。
其不絕先祖祀，及復祖業等，皆世間凡情所共知見之淺近境界也。況
求生西方者，不可怕死。若今日即死，今日即生西方。所謂朝聞道，
夕死可矣。豈可今日要死，且不願死。既貪戀塵境，不能放下。便因
貪成障，淨土之境不現，而隨業受生於善惡道中之境便現。境現，則
隨業受生於善惡道中矣。往生西方，便成畫餅。故修西方人，今日死
也好，再活一百二十歲死也好。一切任彼前業，不去妄生計校。倘信
願真切，報終命盡，便即神超淨域，業謝塵勞。蓮開九品之花，佛授
一生之記矣。又世人無子，每多廣置妾媵，不知培德節欲。如此乃是
速死之法，非求子之道。此事上關風化，及與宗祀，人皆冒昧而為，
其於人之大倫，不亦有愧於衷乎。<rubynote t="（不慧）"/>人微德薄，百無一能。寄
食普陀，苟延殘喘，不敢為人作師。故謝恩光在先亦有此說，皆辭而
不受。閣下皈依三寶，隨於本地擇其品行端方者，拜以為師，則已得
為如來弟子矣。下次再有筆札，不得用皈依字樣。貴地既無明眼通人，
<le>（光）</le>自愧道業未成，不敢作師，然復隨緣開示者。喻如無足之人，
一步難移，安坐三叉路口。有欲直達家鄉，不知所趣者，指令得其正
道，速達家鄉。而歸家之人，斷不以彼之不能行，並其言而廢之也。
<pb n="25"/>

<h2>復高邵麟居士書二</h2>
來書言禮法華經，攝心念佛，及欲寡其過而未能，擬欲依功過格
日常檢點。足見汝近來操修，實屬為己之學，非如今人之唯欲沽名邀
譽，自欺欺人之可比也。幸甚幸甚。禮誦持念，種種修持，皆當以誠
敬為主。誠敬若極，經中所說功德，縱在凡夫地，不能圓得。而其所
得，亦已難思難議。若無誠敬，則與唱戲相同。其苦樂悲歡，皆屬假
妝，不由中出。縱有功德，亦不過人天癡福而已。而此癡福，必倚之
以造惡業。其將來之苦，何有了期。當以此意普告同儕，俾修須真修，
行須實行。則其利溥矣。所立拜經規矩，理固無礙。若依事相論之，若
儱侗<little>（籠統）</little>通拜，當念南無大乘妙法蓮華經，法華會上佛菩薩。拜下
想禮經偈云。真空法性如虛空，常住法寶難思議。我身影現法寶前，一
心如法歸命禮。想全經放光，及經中所說佛菩薩，各各放光，照觸自
身，及法界有情。若逐字禮拜，當念一心頂禮大乘妙法蓮華經某字法
寶。拜某字則念某字。從如是我聞，至經盡，皆如此念。然觀想一法，
大非易事。若理路不清，及心識紛亂，或致起諸魔事。但以至誠恭敬為
主，能觀則觀。否則竭誠致敬，驀直拜去，亦自功德無量。若汝所立
章程，對經而拜，拜下想偈，及拜起念佛觀佛，固不若供經佛前，專
一禮阿彌陀佛，為專精一致。且勿謂緣想一佛，不如緣想多佛之功德
大。須知阿彌陀佛，是法界藏身。所有十方法界諸佛功德，阿彌陀佛
一佛，全體具足。如帝網珠，千珠攝於一珠，一珠遍於千珠。舉一全
收，無欠無餘。若久修大士，緣境不妨寬廣。境愈寬而心愈專一。
若初心末學，緣境若寬，則心識紛散。而障深慧淺，或致起諸魔事。
故我佛世尊，及歷代諸祖，皆令一心專念阿彌陀佛者此也。待其念佛
得證三昧，則百千法門，無量妙義，咸皆具足。古人謂已浴大海者，
必用百川水。身到含元殿，不須問長安。可謂最善形容者矣。至於止
惡修善，刻實檢察，雖莫善於功過格。然使心不主於誠敬，縱日記功
記過，亦是虛文。功過格此間未有其書。若約予所見，但當主敬存誠，
於二六時中，不使有一念虛浮怠忽之相。及與世人酬酢，唯以忠恕為
懷。則一切時，一切處，惡念自無從而起。倘或宿習所使，偶爾忽生。
<pb n="26"/>
而誠敬忠恕在懷，自能念起即覺，覺之即失。決不至發生滋長，舉三
業而隨之矣。小人之所以偽為善而實為惡者，意謂人不我知。不知其
不知者，但止世間凡夫耳。若得道聖人，固了了悉知。而天人鬼神，
雖未得道。以報得他心通，亦了了悉知。況聲聞緣覺菩薩諸佛，他心
道眼，圓見三世，如視諸掌者乎。欲無知者，唯己不知則可耳。己若
自知，則天地鬼神佛菩薩等，無不悉知之而悉見之矣。若知此義，雖
暗室屋漏之中，不敢怠忽。人所不知之地，不敢萌惡。以天地鬼神諸
佛菩薩共知。縱不知慚愧者，知此亦當慚愧無地矣。況真修實踐之士
哉。故欲寡其過，先須從畏此諸聖凡悉知悉見起。見先哲於羹牆，慎
獨知於衾影，猶是約世間情見而淺近言之。實則我心與十方法界，覿
體吻合。由我迷故，其知局在於一身。彼十方法界聖人，徹證自心本
具之法界藏心。凡法界中一切有情舉心動念，無不親知親見。何以故，
以同稟真如，自他無二故。若知此義，自能戰兢惕厲，主敬存誠。初
則勉力息妄，久則無妄可得矣。<little>（惡念原屬妄想，若不覺照，便成實
惡，倘能覺照，則妄想滅而真心現矣。）</little>

<h2>復高邵麟居士書三</h2>
書中語語真實。欲得佛法實益。但以未知淨土法門之所以，其心
願便與佛願相違。世之修持求了生死者多矣。然每每以己愚見，測度如
來不思議大法。遂致北轅適越，不能了脫。今生尚無正見，況來生乎。
萬一復得人身，而被今生所修之癡福所迷，安望其更加精進以求出離
也耶。佛說一切大小權實法門，皆須仗己功力，斷惑證真，方出生死。
若惑業有一絲毫，生死決定難出。是以從生至生，從劫至劫，展轉修
持。或有力量充足，直進不退，即能了脫者。多皆旋覺忽迷，暫進久
退，經塵點劫，不能出離。所以爾我今日尚為凡夫，皆坐不知如來普
被三根，至極圓頓之淨土法門故也。汝縱未親知識，亦曾誦彌陀經，
無量壽經，十六觀經，及各淨土發願文，龍舒文，歸元直指。彼皆令
即生往生，汝偏欲展轉來生。佛愍眾生無力斷惑，難了生死，故特開
一仗佛慈力，帶業往生之橫超法門。無論斷惑與否，若具真信切願，
持佛名號，<little>（此是正行）</little>及修行眾善，迴向往生，<little>（此是助行）</little>
無一不
<pb n="27"/>
得生者。即五逆十惡之人，臨終地獄相現，若心識不迷，聞善知識教
以念佛求生西方。若念十聲，或止一聲，當下命終亦得往生。<little>（此在十
六觀經下品下生章，係金口誠言，）</little>既往生已，即已高預海會，永出
輪迥。漸次進修，以圓佛果。若此逆惡罪人，不聞此不思議法，經塵
點劫，難出地獄。餓鬼畜生尚難得，況欲得人身而修行了生死耶。當
鬚髮決定心，臨終定欲往生西方。且莫說碌碌庸人之身，不願更受。
即為人天王身，及出家為僧，一聞千悟，得大總持，大宏法化，普利
眾生之高僧身，亦視之若毒荼罪藪，決定不生一念欲受之心。如是決
定，則己之信願行，方能感佛。佛之誓願，方能攝受。感應道交，蒙
佛接引，直登九品，永出輪迥矣。三皈五戒，為入佛法之初門。修餘
法門，皆須依此而入，況即生了脫之至簡至易，至圓至頓之不思議淨
土法門耶。不省三業，不持五戒，即無復得人身之分，況欲得蓮華化
生，具足相好光明之身耶。汝日暮途遠，宜從徑直之法。且專門讀誦
淨土三經，及普賢行願品。研究淨土諸經註疏。若諸語錄，金剛，法
華，且先置之度外。以事宜急先，心無二用故也。至於寡過一事，實
為儒佛切要工夫。蘧伯玉行年五十而知四十九年之非。使人謂其欲寡
其過而未能。此實在意地上用功，非身口動輒有過也。在家居士，日
與常人酬酢，固宜刻刻提防。否則不但意業不淨，即身口亦或污穢不
淨。欲其自他兼利，莫過於多識前言往行，以存龜鑒。安士全書，實
為古今第一融通儒佛心法，詳示因果報應，及修持方法之導俗奇書。
宜常翻閱，庶無疑不釋，無行不謹矣。法苑珠林，更加闊大。雖非甚
深經典，然初心由淺及深，則無誤會之失。若不先悉罪福因果，便擬
直探第一義諦實相妙理。或恐見地不清，錯認消息。則以迷為悟，求
昇反墜矣。汝既專修淨土，宜以蓮池大師新定淨土發願文為主。<little>（省
庵語錄下卷，有此願文註解，閱之自知其妙，）</little>汝自立四願，或兼用
或不用皆可。以彼願文，事理周到，了無一義一法之滲漏。彼云法界，
則包括無遺。汝云大千，校法界量，奚啻大地一塵，大海一滴歷觀
汝書，似是真實在心地上用功。然今之學者，每每專說假話，不修實
行。意擬沽名邀譽以求體面，並非真實自省寡過而作是言也。此名自
暴自棄，名大妄語，名不知慚愧。若非此等，則為聖賢之徒。若帶此
<pb n="28"/>
氣，則是下流坯，乃法之罪人，佛之逆子。有則改之，無則加勉。直
心直行，方與佛合。又自既修持淨業，<little>（謂改過遷善及念佛，即生即
願往生西方，）</little>亦當教一切相識者，亦修淨業。宜依龍舒文普勸門，
令其隨分隨力，種此不思議善根。然既欲教人，須由親及？。妻妾
子女，忍不令得此利益乎。文王刑於寡妻，至於兄弟，以御於家邦。
世出世自行化他，莫不如是。汝專求往生，晨朝十念外，凡行住坐臥，
語默動靜，著衣吃飯，屙屎放尿，一切時，一切處，皆當以六字洪名，
置之心口之間。但於如法時處，聲默隨宜。若大小便睡眠，則只許默
念，切勿出聲。默則功德齊等，聲則不恭。睡則又加傷氣，不可不知。
須知西方極樂世界，莫說凡夫不能到，即小乘聖人亦不能到。以彼系
大乘不思議境界故也。小聖迴心向大即能到。凡夫若無信願感佛，縱
修其餘一切勝行，並持名勝行，亦不能往生。是以信願最為要緊。蕅
益云。得生與否，全由信願之有無。品位高下，全由持名之深淺。乃
千佛出世不易之鐵案也。能信得及，許汝西方有分。<little>（彌陀經，無量
壽經，觀無量壽佛經，亦名十六觀經，此名淨土三經，加普賢行願品，
名淨土四經，仿單中有淨土四經一本，其無量壽經，係魏承貫刪削，
又依餘經增益，理雖有益，事實大錯，不可依從。）</little>

<h2>復高邵麟居士書四</h2>
　　接手書。知居士近來修持親切，自訟寡過，希聖希賢。非徒博一
修行之虛名而已。欣喜無量。夫欲學佛祖了生死，須從慚愧懺悔止惡
修善而來。<little>（慚愧懺悔止惡修善，即自訟寡過，克已復禮，若能自訟，
自然寡過，寡過即克已之實行，既能克已，自然復禮矣。）</little>持齋警策，
意甚真切。但須腳踏實地，盡力做去。否則便成妄語中妄語。知之匪
艱，行之維艱。世間多少聰明人，皆以唯說不行，了此一生。徒入寶
山，空手而歸。可痛惜哉，可痛惜哉。若夫妄念滿腔，憧憧往來，朋
從爾思。由未真提正念故也。倘正念真切，則朋從於專注一境之正念
矣。所謂調御得法，即寇賊皆為赤子。調御失道，雖手足亦作怨家。
在凡夫地，誰無煩惱。須於平時預先提防，自然遇境逢緣，不至卒發。
縱發亦能頓起覺照，令其消滅。起煩惱境，不一而足。舉其甚者，唯
<pb n="29"/>
財色與橫逆數端而已。若知無義之財，害甚毒蛇，則無臨財苟得之煩
惱。與人方便，究竟總歸自己前程，則無窮急患難求救，由惜財而不
肯之煩惱。色則縱對如花如玉之貌，常存若姊若妹之心。縱是娼妓，
亦作是想，生憐憫心，生度脫心。則無見美色而動欲之煩惱。夫婦相
敬如賓，視妻妾為相濟繼祖之恩人，不敢當作彼此行樂之欲具。則無
徇欲滅身，及妻不能育，子不成立之煩惱。子女從小教訓，則無忤逆
親心，敗壞門風之煩惱。至於橫逆一端，鬚生憐憫心。憫彼無知，不
與計校。又作自己前生曾惱害過彼，今因此故，遂還一宿債，生歡喜
心。則無橫逆報復之煩惱。然上來所說，乃俯順初機。若久修大士，
能了我空。則無盡煩惱，悉化為大光明藏。譬如刀以磨利，金以煉純。
蓮因淤泥滋培，方得清淨光潔。境無自性，捐益在人。三業四儀，<little>（四
儀即行住坐臥）</little>常持顏淵之四勿。五戒十善，必效曾氏之三省。暗室
雖無人見，而天地鬼神咸知。念始蔭乎隱微，罪福判若天淵。若能如
是修省，將見舉動皆善，惡無從生矣。此實正心誠意之宏規，切勿謂
釋氏瑣屑，不若儒者之簡捷也。若論念佛法門，唯以信願行三法為其
宗要。三法具足，決定往生。若無真信切願，縱有真行，亦不能生。
況悠悠泛泛者哉。蕅益所謂得生與否，全由信願之有無。品位高
下，全由持名之深淺。乃三世不易之常談，三根普被之妙道也。宜通
身靠倒，庶親證實益耳。信願行三，十要中皆悉詳示。而第一要，彌
陀要解五重玄義中，第三明宗，發揮三法，最為精詳。其後節節段段，
皆有指示，宜細參閱。此不備書。至於念佛，心難歸一。當攝心切念，
自能歸一。攝心之法，莫先於至誠懇切。心不至誠，欲攝莫由。既至
誠已，猶未鈍一，當攝耳諦聽。無論出聲默念，皆須念從心起，聲從
口出，音從耳入。<little>（默念雖不動口，然意地之中，亦仍有口念之相，）</little>
心口念得清清楚楚，耳根聽得清清楚楚，如是攝心，妄念自息矣。如
或猶湧妄波，即用十念記數，則全心力量，施於一聲佛號雖欲起妄，
力不暇及。此攝心念佛之究竟妙法，在昔宏淨土者，尚未談及。以人
根尚利，不須如此，便能歸一故耳。<rubynote t="（印光）"/>以心難制伏，方識此法
之妙。蓋屢試屢驗，非率爾臆說。願與天下後世鈍根者共之，令萬修
萬人去耳。所謂十念記數者，當念佛時，從一句至十句，須念得分明，
<pb n="30"/>
仍須記得分明。至十句已，又須從一句至十句念，不可二十三十。隨
念隨記，不可掐珠，唯憑心記，若十句直記為難，或分為兩氣，則從
一至五，從六至十。若又費力，當從一至三，從四至六，從七至十，
作三氣念。念得清楚，記得清楚，聽得清楚，妄念無處著腳，一心不
亂，久當自得耳。須知此之十念，與晨朝十念，攝妄則同，用功大異。
晨朝十念，僅一口氣為一念。不論佛數多少。此以一句佛為一念。彼
唯晨朝十念則可，若二十三十，則傷氣成病。此則念一句佛，心知一
句。念十句佛，心知十句。從一至十，從一至十，縱日念數萬，皆如
是記。不但去妄，最能養神。隨快隨慢，了無滯礙。從朝至暮，無不
相宜。較彼掐珠記數者，利益天殊。彼則身勞而神動，此則身逸而心
安。但作事時，或難記數，則懇切直念。作事既了，仍復攝心記數。
則憧憧往來者，朋從於專注一境之佛號中矣。大勢至謂都攝六根，淨
念相繼，得三摩地，斯為第一。利根則不須論。若吾輩之鈍根，捨此
十念記數之法，欲都攝六根，淨念相繼，大難大難。又須知此攝心念
佛之法，乃即淺即深，即小即大之不思議法。但當仰信佛言，切勿以
己見不及，遂生疑惑，致多劫善根，由茲中喪，不能究竟親獲實益，
為可哀也。掐珠念佛，唯宜行住二時。若靜坐養神，由手動故，神不
能安，久則受病。此十念記數，行住坐臥皆無不宜。臥時只宜默念，
不可出聲。若出聲，一則不恭，二則傷氣，切記切記。居士以年將半
百，身系樊籠，素未參尋知識。倘欲即生了脫，但當專主淨土一門。
金剛法華，且先置之度外。待淨土大通，一心已得後，再行研究不晚
也。若此刻便即從事，恐智力不給，得彼失此。一法未精，二利咸失
耳。揀魔辨異錄系禪宗。深通教理者尚不易知，況居士乎。凡禪宗典
章，概勿研究。以禪宗意在言外，若按文解義，則錯會佛法，以善因
而招惡果。釋氏稽古略，乃記事之書，而以禪宗為主。凡屬此種言句，
皆當置之勿究可也。吾常謂欲得佛法實益，須向恭敬中求。有一分恭
敬，則滅一分罪業，增一分福慧。有十分恭敬，則滅十分罪業，增十
分福慧。若全無恭敬，雖種遠因，其褻慢之罪，有不堪設想者。凡見
一切信心人，皆須以此意告之。此系從初心至究竟之決定實義。若當
作腐僧迂談，便為自暴自棄，豈特孤負<rubynote t="（印光）"/>，實為孤負自己也已。
<pb n="31"/>

<h2>與陳錫周居上書</h2>
　　如來出世，說法度生，原欲一切眾生，直下了生脫死，親證無上
覺道而已。但以眾生根機不等，不能究竟暢佛本懷。只得隨順機宜，
循循善誘。大根則稱性直談，為說佛乘，令其即生圓證佛果。如華嚴
經之善財，法華經之龍女等。次則為說菩薩乘，緣覺乘，聲聞乘，令
其漸次修習，漸次證果。又其次則為說五戒十善，令其不墮惡道，受
人天身，漸種善根。隨其所種善很大小，將來於三乘法中，隨宿善力，
發諸現行。或依菩薩乘，修六度萬行，而得親證法身。或依緣覺聲聞
乘，悟十二因緣及四諦法，而得斷惑證真。此諸法門，雖則大小不同，
頓漸各異。然一一皆須自己修習力深，斷惑證真，方可超出輪迥，
了生脫死。若三界內見思二惑，絲毫未盡。則生死根本，未能斬斷，
縱令定慧力深，依舊無由解脫。如三果聖人，尚生五不還天，經許多
劫，方證四果。若證四果，則生死根本，斷盡無餘。然只是小果聲聞，
尚須回己所證小果，趣向如來大道。於十方世界，乘願受生，廣行六
度萬行。上求佛道，下化眾生。隨己功行深淺，或漸或頓，以次證入
十住，十行，十迴向，十地，等覺，諸位。至等覺已，再破一品無明，
證一分三德，便入妙覺位而成佛矣。如來一代時教，所說法門，雖則
無量無邊，其證入地位，畢競不能超越於此。雖禪宗直指人心，見性
成佛，最為圓頓直捷。然見性成佛，乃約本有法身，不涉凡聖因果修
證而論。若依修證地位而言，亦與教家了無異趣。而末世之中，人根
陋劣，知識鮮少，悟者尚難其人，何況實證。如來知諸眾生唯仗自力
了脫之難，故於一切法門之外，特開念佛求生淨土一門。但能信願真
切，即五逆十惡極重罪人，臨命終時，地獄相現。有善知識教以念佛，
若能念佛十聲，或止數聲，或止一聲，亦得蒙佛慈力，接引往生。況
彼修行世善，不作諸惡者乎。若是精修梵行，禪定力深，則往生品位
更高，見佛聞法最速。即大徹大悟，斷惑證真之人，亦須迴向往生，
以期圓證法身，速成佛果。其餘法門，小法則大根不須修，大法則小
根不能修。唯茲淨土一門，三根普被，利鈍全收。上之則觀音勢及文
殊普賢，不能超出其外。下之則五逆十惡，阿鼻種性，亦可預入其中。
<pb n="32"/>
使如來不開此法，則末世眾生，欲即生了生脫死，便絕無企望矣。然此
法門如是廣大，而其修法又極簡易。由此之故，非宿有淨土善根者，
便難諦信無疑。不但凡夫不信，二乘猶多疑之。不但二乘不信，權位
菩薩，猶或疑之。唯大乘深位菩薩，方能徹底了當，諦信無疑。能於
此法深生信心，雖是具縛凡夫，其種性已超二乘之上。喻如太子墮地，
貴壓群臣。雖其才德未立，而仗王力故，感如此報。修淨土人，亦復
如是。由以信願持佛名號，即能以凡夫心，投佛覺海。故得潛通佛智，
暗合道妙也。欲說淨土修法，若不略陳諸法仗自力了脫之難，此法仗
佛力往生之易，則不是疑法，便是疑自。若有絲毫疑心，則因疑成障。
莫道不修，修亦不得究竟實益也。由是言之，信之一法，可不急急講
求，以期深造其極乎哉。所言信者，須信娑婆實實是苦，極樂實實是
樂。娑婆之苦，無量無邊。總而言之，不出八苦。所謂生．老．病．
死，愛別離，怨憎會，求不得，五陰熾盛。此八種苦，貴極一時，賤至
乞丐，各皆有之。前七種是過去世所感之果，諦思自知，不須詳說，說
則太費筆墨。第八五陰織盛苦，乃現在起心動念，及動作云為，乃未
來得苦之因。因果牽連，相續不斷。從劫至劫，莫能解脫。五陰者，
即色受想行識也。色，即所感業報之身。受想行識，即觸境所起幻妄之
心。由此幻妄身心等法，於六塵境，起惑造業，如火熾然，不能止息，
故名熾盛也。又陰者，蓋復義，音義與陰同。由此五法，蓋復真性，
不能顯現。如濃雲蔽日，雖杲日光輝，了無所損。而由雲蔽故，不蒙
其照。凡夫未斷惑業，彼此五法障蔽，性天慧日，不能顯現，亦復如
是。此第八苦，乃一切諸苦之本。修道之人，禪定力深，於六塵境界，
了無執著，不起憎愛。從此加功用行，進證無生。則惑業淨盡，斬斷
生死根本矣。然此工夫，大不容易。末世之中，得者實難。故須專修
淨業，求生極樂。仗佛慈力，往生西方。既得往生，則蓮花化生，無
有生苦。純童男相，壽等虛空，身無災變。老病死等，名尚不聞，況
有其實。追隨聖眾，親侍彌陀。水鳥樹林，皆演法音。隨已根性，由
聞而證。親尚了不可得，何況有怨。思衣得衣，思食得食。樓閣堂捨，
皆是七寶所成，不假人力，唯是化作。則翻娑婆之七苦，以成七樂。
至於身則有大神通，有大威力。不離當處，便能於一念中，普於十方
<pb n="33"/>
諸佛世界，作諸佛事，上求下化。心則有大智慧，有大辯才，於一法
中，遍知諸法實相，隨機說法，無有錯謬。雖說世諦語言，皆契實相
妙理。無五陰熾盛之苦，享身心寂滅之樂。故經云，無有眾苦，但受
諸樂，故名極樂也。娑婆之苦，苦不可言，極樂之樂，樂莫能喻。深
信佛言，了無疑惑，方名真信。切不可以凡夫外道知見，妄生猜度，
謂淨土種種不思議勝妙莊嚴，皆屬寓言。譬喻心法，非有實境。若有
此種邪知謬見，便失往生淨土實益。其害甚大，不可不知。既知娑婆
是苦，極樂是樂。應發切實誓願，願離娑婆苦，願得極樂樂。其願之
切，當如墮廁坑之急求出離，又如繫牢獄之切念家鄉。己力不能自出，
必求有大勢力者提拔令出。娑婆世界，一切眾生，於逆順境，起貪瞋
癡，造殺盜淫，穢污本有妙覺明心，乃無底之廁坑。既造惡業，必受
惡報。久經長劫，輪迥六道，乃不赦之牢獄。阿彌陀佛於往劫中，發
四十八願，度脫眾生。有一願云，若有眾生聞我名號，求生我國，乃
至十念，若不生者，不取正覺。阿彌陀佛誓願度生。若眾生不求接引，
佛亦無可奈何。倘志心稱名，誓求出離娑婆者，無一不蒙垂慈攝受也。
阿彌陀佛有大勢力，能拔娑婆無底廁坑不赦牢獄之人，直下出離其中，
悉皆安置於極樂本有家鄉，令其入佛境界，同佛受用也。欲生西方，
最初須有真信切願，若無真信切願，縱有修行，不能與佛感應道交，
只得人天福報，及作未來得度之因而已。若信願具足，則萬不漏一。
永明所謂萬修萬人去者，指信願具足者言也。既有真信切願，當修念
佛正行。以信願為先導，念佛為正行。信願行三，乃念佛法門宗要。
有行無信願，不能往生。有信願無行，亦不能往生。信願行三，具足
無缺，決定往生。得生與否，全由信願之有無。品位高下，全由持名
之深淺。言念佛正行者，各隨自己身分而立，不可定執一法。如其身
無事累，固當從朝至暮，從暮至朝，行住坐臥，語默動靜，穿衣吃飯，
大小便利，一切時，一切處，令此一句洪名聖號，不離心口。若盥漱
清淨，衣冠整齊，及地方清潔，則或聲或默，皆無不可。若睡眠及裸
露澡浴大小便時，及至穢污不潔之處，只可默念，不宜出聲。默念功
德一樣，出聲便不恭敬。勿謂此等時處，念不得佛。須知此等時處，
出不得聲耳。又睡若出聲，非唯不恭，且致傷氣，不可不知。雖則長
<pb n="34"/>
時念佛，無有間斷。須於晨朝向佛禮拜畢，先念阿彌陀經一遍，往生
咒三遍畢，即念贊佛偈，即阿彌陀佛身金色偈。念偈畢，念南無西方
極樂世界大慈大悲阿彌陀佛。隨即但念南無阿彌陀佛六字，或一千聲，
或五百聲，當圍繞念。若不便繞，或跪或坐或立皆可。念至將畢，歸
位跪念觀音，勢至，清淨大海眾菩薩各三稱。然後念淨土文，發願回
向往生。念淨上文者，令依文義而發心也。若心不依文而發，則成徒
設虛文，不得實益矣。淨土文畢，念三歸依，禮拜而退。此為朝時功
課，暮亦如之。若欲多多禮拜者，或在念佛歸位之時，則禮若干拜佛
外，九稱菩薩，即作九禮。禮畢即發願迴向。或在功課念畢禮拜。隨
己之便，皆無不可。但須懇切至誠，不可潦草粗率。蒲團不可過高，
高則便不恭敬。若或事務多端，略無閑暇。當於晨朝盥漱畢，有佛則
禮佛三拜，正身合掌念南無阿彌陀佛。盡一口氣為一念，念至十口氣，
即念小淨土文。或但念願生西方淨土中四句偈。念畢禮佛三拜而退。
若無佛即向西問訊，照上念法而念。此名十念法門。乃宋慈雲懺主為
王臣政務繁劇，無暇修持者所立也。何以令盡一口氣念。以眾生心散，
又無暇專念。如此念時，借氣攝心，心自不散。然須隨氣長短，不可
強使多念，強則傷氣。又止可十念，不可二十三十，多亦傷氣。以散
心念佛，難得往生。此法能令心歸一處，一心念佛，決定往生。念數
雖少，功德頗深。極閑極忙，既各有法。則半閑半忙者，自可斟酌其
間而為修持法則也。又念佛之人，必須事事常存忠恕，心心提防過愆。
知過必改，見義必為，方與佛合。如是之人，決定往生。若不如是，
則與佛相反，決難感通。又舉凡禮拜讀誦大乘經典，及作一切於世於
人有益之事，悉皆以此迴向西方。不可唯以念佛迴向西方，其餘功德，
另去迴向世間福報，則念不歸一，便難往生。須知真能念佛，不求世
間福報，而自得世間福報。<little>（如長壽無病，家門清泰，子孫發達，諸
緣如意，萬事吉祥等，）</little>若求世間福報，不肯迴向往生，則所得世間
福報。反為下劣。而心不專一，往生便難決定矣。此念佛法門，一代
時教大乘經典，盡皆贊揚。小乘經中，絕不提起。有不通教理者，斥
為小乘。乃無知邪說，不可聽從。又乩壇所說，多屬靈鬼依托當人之
智識而作。若說世間道理，則是者尚多。若說佛法，則非已所知，妄
<pb n="35"/>
造謠言。如金剛直解後，所附之先天古佛寶號，乃滅人慧命，瞎人正
眼，極惡無比之魔話。以此施人，罪過無量矣。

<h2>與心願居士書<little>（代友人作）</little></h2>
　　心者，一身之主，萬法之宗。順之則速成菩提，逆之則永沈生死。
一切眾生，迷背本心，隨逐妄境，起貪瞋癡，造殺盜淫。輪迥於六道
之中，汨沒於三界之內，久經長劫，莫能出離。汝既發心歸依三寶，
為佛弟子。鬚髮菩薩四宏誓願，自利利他。四宏誓願者，即眾生無邊
誓願度，煩惱無盡誓願斷，法門無量誓願學，佛道無上誓願成也。須
知此四宏誓願，乃三世一切諸佛誓願之本。汝於日用舉心動念，須令
與此相合。若與合者，擴充令其圓滿。若不合者，斷除令其淨盡。然
欲利他，先須自利。若非自己先出生死，何能度彼生死眾生。譬如溺
於海者，不能救海中沈溺之人。如來所說了生死法無量無邊。唯淨土
一法，下手易而成功高，用力少而得效速。若欲即生了辦，捨此末由。
所謂淨土者，即生信發願，念阿彌陀佛，求生西方極樂世界也。果能
信願真切，一心念佛。至臨命終時，決定蒙佛接引，往生彼國。既得
往生，則俯謝凡質，高預聖流。見佛聞法，證無生忍。神通智慧，不
可思議。然後乘本願，輪迥入娑婆，種種方便，度脫眾生。如觀世音
菩薩，應以何身得度者，即現何身而為說法。普令一切眾生，同出生
死，同成佛道。方可圓證自己本具之妙真如心。方可究竟契合乎菩薩
四宏誓願，與阿彌陀佛四十八願。及普賢菩薩十大願王也已。心願之
義，如是如是。若能顧名思義，身體力行。可謂超格丈夫，火裡蓮華，
如來真子，大士嫡孫矣。勉之勉之。

<h2>與衛錦洲居土書</h2>
　與衛錦洲居土書<little>（因鄰火延燒，物屋一空，其妻驚駭病故，遂心
神迷悶，如醉如狂。）</little>
　　法華經云，三界無安，猶如火宅。眾苦充滿，甚可怖畏。天之所
以成就人者，有苦有樂，有逆有順，有禍有福，本無一定。唯在當人
具通方眼，善體天心，則無苦非樂，無逆非順，無禍非福矣。是以君
<pb n="36"/>
子樂天如命，上不怨天，下不尤人，隨遇而安，無往而不自在逍遙也。
所以素富貴行乎富貴，<little>（素者現在也，行者優游自得之意，富則周濟
貧窮，貴則致君澤民，盡其富貴之分，是之謂素富貴行乎富貴也）</little>素
貧賤行乎貧賤，<little>（若家無餘財，身未出仕，則守護貧賤之節，不敢妄
為）</little>素夷狄行乎夷狄。<little>（若盡忠被讒，貶之遠方，如雲貴兩廣黑龍江
等，則心平氣和，不怨君上，不恨讒人，若自己就是彼地之人一樣。）</little>
素患難行乎患難。<little>（或者不但遠貶，且加之以刑，輕則楚打監牢，重
則斬首分屍，或至滅門，仍然不怨君上，不恨奸黨，若自己應該如此
一樣，人與之患難，尚然如是，何況天降之患難，豈有怨恨者乎，如
是之人，則人愛之，天護之，或在此生，或在後世，或在子孫，決定
有無窮之福報，以酬其德矣。）</little>
　　居士雖有好善之資，未明儒佛至理。以故一遇逆境，便發狂亂耳。
今諭之曰，世間最博厚高明者，莫過天地日月。而日中則昃，月盈則
食。高岸為谷，深谷為陵。淪海變桑田，桑田成淪海。古今最道高德
備者，莫過孔子。而且絕糧於陳，被圍於匡。周游列國，卒無所遇。
只有一子，年纔五十，即便死亡。幸有一孫，得綿世系。降此而下，
顏淵短命，冉伯牛亦短命。子夏喪明，左邱明亦喪明。屈原沈江。<little>（屈
原盡忠被讒，後以懷王被奏所留，不勝懮憤，而力無能，為五月五日，
沈於汨羅江中。）</little>子路作醢。<little>（醢音海，肉醬也，子路仕衛，衛蒯瞶
與其子輒爭國，子路死於其難，遂被敵兵斬作肉醬。）</little>天地日月，猶
不能令其常然不變。大聖大賢，亦不能令其有順無逆。唯其樂天知命，
故所遇無不安樂也。而且千百世後，自天子以至庶人，無不景仰。以
當時現境論之，似乎非福。以道傳後世論之，則福孰有過於此者。人
生世間，千思萬算，種種作為。究到極處，不過為養身口，遺子孫而
已。然身則粗布亦可遮體，何必綾羅綢鍛。口則菜羹盡可過飯，何必
魚肉海味。子孫則或讀書，或耕田，或為商賈，自可養身，何必富有
百萬。且古今為子孫謀萬世之富貴者，莫過秦始皇。吞併六國，焚書
坑儒，收天下兵器以鑄大鍾，無非欲愚弱其民，不能起事。誰知陳涉
一起，群雄並作。一統之後，不上十二三年，便致身死國滅，子孫盡
遭屠戮。直同斬草除根，靡有孑遣。是欲令子孫安樂者，反使其速得
<pb n="37"/>
死亡也。漢獻帝時，曹操為丞相，專其威權。凡所作為，無非弱君勢，
重己權，欲令自身一死，子便為帝。及至已死，曹丕便篡。而且屍猶
未殮，丕即移其嬪妾，納於己宮。死後永墮惡道，歷千四百餘年，至
清乾隆間，蘇州有人殺豬出其肺肝，上有曹操二字。鄰有一人見之，
生大恐怖，隨即出家，法名佛安。一心念佛，遂得往生西方，事載淨
土聖賢錄。夫曹操費盡心機，為子孫謀。雖作皇帝，止得四十五年，
國便滅亡。而且日與西蜀東吳互相爭伐，何曾有一日安樂也。下此若
兩晉宋齊梁陳隋，及五代之梁唐晉漢周，皆不久長。就中唯東晉最久，
僅一百三年。其他或二三年，或八九年，一二十年，四五十年，即便
滅亡。此乃正統。其餘竊據偽國，其數更多，其年更促。推其初心，
無非欲遺子孫以富貴尊榮。究其實效，反令子孫遭劫受戮，滅門絕戶
也。且貴為天子，富有四海，尚不能令子孫世受其福。況區區凡夫，
從無量劫來，所作惡業，厚逾大地，深逾大海。可保家道常興，有福
無殃也耶。須知世間萬法，悉皆虛假，了無真實。如夢如幻，如泡如
影，如露如電，如水中月，如空中花，如熱時焰，如乾闥婆城<little>（梵語
乾闥婆，此雲尋香，乃天帝樂神，其城乃幻現非實，此俗所謂蜃樓海
市即此也，）</little>唯自己一念心性，亙古亙今，不變不壞。雖不變壞，而
常隨緣。隨悟淨緣，則為聲聞，為緣覺，為菩薩，為佛。由功德有淺
深，故果位有高下。隨迷染緣，則生天上，生人間，墮修羅，墮畜生，
墮餓鬼，墮地獄。由罪福有輕重，故苦樂有短長。若不知佛法之人，
則無可如何。汝既崇信佛法，何不由此逆境，看破世相。捨迷染緣，
隨悟淨緣。一心念佛，求生西方。從茲永出六道之輪迴，高證四聖之
果位。豈不是因此小禍，常享大福耶。而乃昧昧不了，如醉如狂。倘
若焦思過度，或致喪身失命，則長劫難出輪迴矣。而且弱妾孤子，何
以自立。本欲自利利他，反成自害害他。<little>（他謂妾與子也，）</little>何愚癡
一至於此也。經云，菩薩畏因，眾生畏果。菩薩恐遭惡果，預先斷除
惡因。由是罪障消滅，功德圓滿，直至成佛而後已。眾生常作惡因，
欲免惡果。譬如當日避影，徒勞奔馳。每見無知愚人，稍作微善，即
望大福。一遇逆境，便謂作善獲殃，無有因果。從茲退悔初心，反謗
佛法。豈知報通三世，轉變由心之奧旨乎。報通三世者，現生作善作
<pb n="38"/>
惡，現生獲福獲殃，謂之現報。今生作善惡，來生獲福獲殃，謂之生
報。今生作善作惡，第三生，或第四生，或十百千萬生，或至無量無
邊劫後，方受福受殃者，謂之後報。後報則遲早不定。凡所作業，決
無不報者。轉變由心者，譬如有人所作惡業，當永墮地獄，長劫受苦。
其人後來生大漸愧，發大菩提心，改惡修善。誦經念佛，自行化他，
求生西方。由是之故，現生或被人輕賤，或稍得病苦，或略受貧窮，
與彼一切不如意事。先所作永墮地獄長劫受苦之業，即便消滅，尚復
能了生脫死，超凡入聖。金剛經所謂若有人受持此經，為人輕賤，是
人先世罪業，應墮惡道，以今世人輕賤故，先世罪業，即為消滅，當
得阿褥多羅三藐三菩提者，即轉變由心之義也。世人稍遇災殃，不是
怨天，便是尤人，絕無有作償債想，生悔罪心者。須知種瓜得瓜，種
豆得豆，種稂莠則不能得嘉榖。種荊棘則勿望收稻粱，作惡獲福者，
宿世之栽培深也。若不作惡，則福更大矣。譬如富家子弟，吃喝嫖睹，
揮金如土，而不即凍餒者，以其金多也。倘日日如是，縱有百萬之富，
不幾年即便家敗人亡，掃地而盡矣。作善遇殃者，宿世之罪業深也。
若不作善，則殃更大矣。譬如犯重罪人，未及行刑，復立小功。以功
小故，未能全赦，改重為輕。倘能日日立功，以功多且大故，罪盡赦
免，又復封侯拜相，世襲爵位，與國同休。大丈夫生於世間，當具超
格知見。豈可使身外之物，累壞自身。譬如金珠滿屋，強盜來搶，只
宜捨之速逃，豈可守財待死。良以金珠雖貴，若比身命，猶然輕賤。
既不能兩全，只可捨金珠而全身命耳。且汝財物已燒，空懮何益。惟
宜隨緣度日，竭力念佛。求生西方。則盡未來際，永離眾苦，但受諸
樂。如是則由此火災，成無上道。當感恩報德之不暇，何怨恨迷悶之
若是耶。祈以予言詳審忖度，當即釋然解脫，如撥雲霧以見天日。從
茲即災殃翻為善導，轉熱惱直下清涼矣。倘猶執迷不悟，勢必發顛發
狂。則本心已喪，邪魔附體。縱令千佛出世，亦不能奈汝何矣。

<h2>復泰順林介生居士書一</h2>
<rubynote t="（不慧）"/>為儒未能，學佛不就。久離故鄉，欲反未能。每一省
察，慚惶無地。忽接華翰，若遇故人。但書中贊譽過分，令人如臨鈇
<pb n="39"/>
鉞耳。祈以後再有筆談，勿用此套。令兄枝芬，於七月十四日晤面。
因詢居土修持家道，言其為善益力，道念日增。但以家門不幸，令郎
早夭，二孫尚幼，頗懷懮思。予聞之不禁慨然長嘆。須知逆來順受，
始名樂天。修身植德，方曰盡性。世有愚人，不知夙生善惡，惟觀眼
前吉凶。見作善而得禍，便謂善不當為。作惡而得福，便謂惡不足戒。
不知善惡之報，非一朝一夕之故，其所由來者漸。譬如三尺之冰，豈
一朝之寒所能結。百川之泮，亦豈一日之煖所能消。切不可怨天而尤
人，猶豫而退悔。宜學俞淨意之修身，袁了凡之立命。將見二孫必成
佳士，麟兒屢見誕生矣。至於華嚴重建，誠屬莫大功德。然居處深山，
募化維艱。只可隨緣，不宜勉強。有殿可以供佛，有寮可以安身，行
道居處有所庇復，足矣。何必多造殿宇，廣列長廊。不為利益自他，
惟取快悅俗目乎。謝友纔志雖高，可惜從未一遇通人。所言自悔時過
難學者，特舉業耳。不知學聖學賢之時，無過無不過。其學亦無難無
易。何以言之。孔子七十，尚欲假年學易，為免大過計耳。豈為熟其
詞義以雄筆札，得高爵者哉。十五志學，七十尚學。彼年臨四十，豈
時過不能為學耶。堯舜之道，孝弟而已矣。一日克己復禮，天下歸仁
焉。聖罔念而作狂，狂克念而成聖。有何難易之可論於其間哉。予謂
謝友，為學莫善此際。有父母可以盡孝，有兄弟可以盡弟，有兒女可
以教訓，有詩書可以取法，正合夫子居家為政之道。此時不學，真是
時過難學矣。縱令文章蓋世，官居一品，終是一窮微極妙之藝人，非
適時力學之儒士也。因聞佛語，遂持長齋，可知宿因深厚。廢棄前功，
意欲出家，可知道眼昏朦。如來說法，恆順眾生遇父言慈，遇子言孝。
外盡人倫，內消情慮，使複本有真心，是名為佛弟子，豈在兩根頭髮
上論也。況貴鄉僻居深山，知法者少。高明者以語言不通之故，皆不
至其地。仗此好心，竭力學道。孝弟修而閭裡感化。齋戒立而殺盜潛
消。研究淨土經論，則知出苦之要道。受持安士全書，則知淑世之良
謨。以淨土法門諭親，以淨土法門教子，及諸親識。正以生死事大，
深宜痛恤我後。不必另擇一所，即家庭便是道場。以父母兄弟妻子朋
友親戚，盡作法眷。自行化他，口勤身率，使其同歸淨域，盡出苦輪。
可謂戴發高僧，居家佛子矣。宜以鄙意告之。倘聞此不加誹毀，又欲
<pb n="40"/>
進步，路頭不決。身事暇適，不妨親至普陀來訪一番。否則但觀淨土
十要，及淨土聖賢錄，自知取法，不勞更聞他人矣。令兄忠厚有餘，
似與此道有緣。宜勤受持安士全書，庶不虛此一晤。彌陀疏鈔，安士
全書各一部，隨書帶來，以結淨緣。

<h2>復泰順林介生居土書二</h2>
數載未晤，時常憶念。今秋令兄枝芬赴鄉試，持書來山，方悉居
士近來操持。又言家門不幸，喪其愛子。旦夕懮思，不能置懷。予欲
詳陳事理因果，以錄遺期迫，不能住宿，故略言之。今嘉平望日，徹
權師至，又言居士怨尤之狀，及無知俗人謂作善獲殃，修行無益等，
種種邪說。予聞之淒然。恐上智者因茲惰行，下愚者敢於作惡，故不
揣固陋，直詞以告。如來說經，報通三世。凡人生子，略有四因。報
通三世者，第一現報。謂現在作善作惡，現生獲福獲殃。如士子習舉
業，現身得功名。此凡眼能見者。第二生報。謂今生作善作惡，來生
享福受罪。如祖父重斯文，子孫方發達。此則凡眼所不能見，天眼猶
能見之。<little>（今生來生，皆約本人說，然隔世之事，難以喻顯，權約祖
父子孫，欲人易了，不可以詞害義，至禱。）</little>第三後報。謂今生作
善作惡，至第三生，或四五六七生，或十百千萬生，或一十百千萬劫，
或至無量無邊恆河沙劫，方受善惡之報。如商周之王業，實肇基於稷
契弼舜佐禹之時。若三四生等，天眼猶能見之。若百千萬劫，天眼則
不能見，聲聞道眼，猶能見之。若無量無邊恆河沙劫，惟如來五眼圓
明者能見。尚非聲聞道眼之境，況天眼肉眼哉。知此三報之義，則作
善降祥，不善降殃，聖言原自無爽。富貴貧賤壽夭窮通，天命未曾有
偏。境緣之來，若鏡現像。智者但修鏡外之容，愚人徒憎鏡內之影。
逆來順受，方為樂天。不怨不尤，始可立命。子有四因者。一者報恩，
二者報怨，三者償債，四者討債。報恩者，謂父母於子，宿世有恩，
為報恩故，來為其子。則務勞奉養，生事死葬。必使生則親歡，祭則
鬼享。乃至致君澤民，名垂青史，令天下後世，敬其人而並敬其親。
若曾魯公，陳忠肅，王龜齡，史大成，<little>（曾陳王三公，皆宋名臣，史
公清初狀元，四公皆信佛，唯忠肅悟入甚深，以前世皆為高僧，故雖處富
<pb n="41"/>
貴，猶能不昧本因耳。）</little>今世之孝子賢孫，皆此類也。報怨者，謂父
母宿世於子有負恩處，為報怨故，來為其子。小則忤逆親心，大則禍
延親身。生無甘旨之養，死貽九泉之辱。又其甚者，身居權要，謀為
不軌，滅門戮族，掘墳夷墓，使天下後世，唾罵其人並及其親。若王
莽，曹操，董卓，秦檜等是也。償債者，子宿世負親資財，為償債故，
來為其子。若所負者多，則可以終親之身。若所負者少，故不免半途
而去。如學甫成名而喪命，商纔得利而殞身。討債者，謂親宿世負子
資財，為討債故，來為其子。小債則徒費束修聘金延師娶妻，及種種
教誨，欲望成立，而大限既到，忽爾喪亡。大債則不止如此，必致廢
業蕩產，家敗人亡而後己。諦觀令子，恐是討債而來。幸所負者少，
故弱冠而去。當懺悔宿業，努力勤修。天必畀汝好子，光大門戶。況
孔子聖人，中年喪子。顏淵大賢，壯歲夭亡。原憲赤貧，子路殉難。
夷齊餓死於首陽，伯玉窮困於衛國。將謂聖賢因修德而遭天譴耶，抑
亦死生有命，富貴在天耶。但責己德之不誠，勿問天報之禍福。能如
是者，五福自然臨門，六極決定避捨。謂予不信，有如皦日。須知
人生世聞，具足八苦。縱生天上，難免五衰。唯西方極樂世界，無有
眾苦，但受諸樂。將非天以汝倡導淨土，以此無福無壽之子，為汝作
頂門一針。使汝知三界無安，猶如火宅。眾苦充滿，甚可畏懼。人命
無常，速如電光。大限到來，各不相顧。一切有為法，如夢幻泡影。
於此猶不惺悟，力修淨業，則與木石無情，同一生長於天地之間矣。
有血性漢子，豈肯生作走肉行屍，死與草木同腐。高推聖境，自處凡
愚。遇大警策而不憤發，聞聖賢佛祖之道而不肯行。是天負人耶，抑
人負天耶。祈垂慧察。

<h2>與泰順林枝芬居士書一</h2>
李綱是一通方作家。以易與華嚴對論，謂其全合，是善知識不拒
來學，引人入勝，就彼所知而令擴充。如盂子以齊王不忍一牛之死，
推此惻隱之心，可以保民而王天下。。非謂徒愛一牛而便能王天下也。
是引喻，非敵論。凡讀古人文字，貴得其意，否則糟粕而已。夫華嚴
乃如來自證之法。所有諸度諸位，皆是實事，皆可表法。聲聞四果，
<pb n="42"/>
雖處法會，猶如聾啞。人天凡品，豈能知見。縱有天龍八部，皆已親
證法身，為上求下化利益有情，特現八部身耳，非實業之凡夫也。易
乃立虛象以兆吉凶，順天理而導人情。是治世之常法，非出世之大道。
乃倫常之儀准，非佛道之標的。然通佛法者，法法頭頭，無不是道。
橫說豎說，有何軌跡。若未能徹了自心，亦效其說，如庸醫未能診脈，
即效剮骨。弱羽尚難棲枝，即欲奮飛。其不自他俱殞軀命者鮮矣。今
以喻明。易以父母稱為嚴君。又古人以邑令亦稱為君。豈父母邑令，
與聖天子敵體相齊，無有高下也。又如舉一漚曰此海也，舉一塵曰此
地也。知漚與塵，是海與地之少分則可。謂漚塵與海地同其深廣，同
其博厚，則不可。一隙之日，即照天照地之日。一管之天，即無邊無
際之天。但當出戶而瞻日，捨管而窺天。豈可謂隙之外別無有日，管
之外別無有天哉。古人為儒者道，語多類此。若即為實說，是抑聖天
子與邑令同其尊也。俾海地與漚塵同其深廣博厚也。一隙一管之天日，
與無邊無際之天日，同其普遍也，是齊東野人之鄙論，非明心見性之
法言也。閣下且宜持戒念佛，以儒家修持為常法，以佛教修持為加行。
入理深談，且緩數年。欲學佛祖，先須取法聖賢。倘躬行有玷，倫常
乖舛，尚為名教罪人，何能為佛弟子。佛教雖出世法，然遇君言仁，
遇臣言忠，遇父言慈，遇子言孝，由淺而入深，下學而上達。熟讀安
士全書，可以知其梗概矣。凡人改過遷善，並修淨業，惟貴真誠，最
忌虛假。不可外揚行善修行之名，內存不忠不恕之心。蘧伯玉行年五
十而知四十九年之非，如此方可希聖希賢，學佛學祖。為名教之功臣，
作如來之真子。固不在窮達緇素上論也。<rubynote t="（不慧）"/>之所望於閣下者，
望閣下亦以望一切親知。則不負一至普陀朝禮大士，與<rubynote t="（不慧）"/>一得
覿面，而即聞佛乘也。

<h2>與泰順林枝芬居士書二</h2>
佛法至今，衰殘實甚。茫茫眾生，如盲無導。縱有一二知識為之
開示。以業深障重故，正智不開。雖聞正法，不生信向。縱生信向，
亦屬浮泛。如醉如夢，了無定見。一遇邪魔外道，則如蠅逐臭，如蛾
赴火。蟻聚烏合，動盈千萬。故光緒初年，關東有一混元門，每年歸
<pb n="43"/>
依者有十餘萬人。至十一二年，以劣跡己彰，人多見惡。一年之內，
尚有數萬。近有出家魔子，擬欲大得名利。於三十年前，即抄襲古人
語錄中成言，改頭換面，謂是自己語錄。而此魔子，一不通宗，二不
通教，三無學問。恐人或謂己無學問，何能說此。特意用許多白字以
實之。令人謂為真是大徹大悟，隨口所說，詞理超妙。其有不大恰當
者，蓋因不曾讀書，不通字義之故。舉凡萬法歸心錄，六祖壇經，寒
山詩中詩偈，整個錄來，換三五字而已。所有言句，盡皆如是。隨即
遠近流佈，然亦無大招徠。近又得一妙法，致令善男信女，相率歸依。
且道得何妙法，便能如是。以此魔子，初則妄充悟道，人未歸附。近
則妄充得道，故得遠近爭赴。且自謂我所說法，令人易於得道。故一
境若狂，咸相崇奉。妄充得道，須有事實，人方肯信。故肆無忌憚，
隨口亂說。常為人言，我能入定，超度亡魂，令其生天，或生淨土。
能知一切亡人，或生天上，或生人間及三惡道。又知某人生西方上品，
某人生中品，某人生下品。由是之故，不但愚夫愚婦，靡然從風，即
不明佛理之士大夫，亦以為實屬得道，而歸依信奉者，日見其多。縱
有智者斥其狂妄，由彼邪說入人深故，了不見信。自古高僧，或古佛
再來，或菩薩示現。然皆常以凡夫自居。斷無說我是佛，是菩薩者。
故楞嚴經云，我滅度後，敕諸菩薩，及阿羅漢，應身生彼末法之中，
作種種形，度諸輪轉。終不自言我真菩薩，真阿羅漢，洩佛密因，輕
言未學。唯除命終，陰有遺付。而智者大師，實是釋迦化身。至臨終
時，有問所證位次者。答曰，我不領眾，必淨六根。損己利人，但登
五品。是仍以凡夫自居也。五品者，即圓教觀行位。所悟與佛同儔，
圓伏五住煩惱，而見惑尚未能斷。智者臨終，尚不顯本。意欲後學勵
志精修，不致得少為足，及以凡濫聖耳。今此魔徒，妄充得道者，乃
壞亂佛法，疑誤眾生之大妄語人。此大妄語之罪，甚於五逆十惡百千
萬倍。其師其徒，當永墮阿鼻地獄，經佛剎微塵數劫，常受極苦，末
由出離。何苦為一時之虛名浮利，膺長劫之慘罰酷刑。名利惑人，一
至於此。此魔子自謂所說之法，令人易於得道者，即是以生滅心作常
住解。以不修善，不斷惡，為不生不滅。撥無因果，墮邪見坑。此即
魔子招徠徒眾，令皆得道之實際。故有平日持齋念佛之人，一親近彼，
<pb n="44"/>
即不持齋，不念佛。其餘一切改惡遷善，知因識果，培德植福等事，
概行棄置。唯止令人看一話頭。而實不知如何是看。如何是話頭。遂
將古人酬機之語，令人依文解義，卜度思量。如狗子無佛性，庭前柏
樹子，乾矢撅，麻三斤，七斤布衫等，一一學拆字講義者，拆而講之。
謂之為參禪，謂之為透公案。稍微能坐，及能按文解義，便為印證曰，
某人夙根深厚，某人現行精純，故得用功不久，便已透徹。夫參禪一
事，談何容易。古人如趙州諗禪師，從小出家，至八十餘歲，尚且行
腳。故有頌之者曰，趙州八十猶行腳，只為心頭未悄然。長慶坐破七個
蒲團，後方開悟。湧泉四十年尚有走作。雪峰三登投子，九上洞山。
此等大祖師，大徹大悟，如是之難。彼魔子之徒，一聞魔說，遂皆開
悟。如前所說祖師，直是替他提鞋也無用處矣。須知祖師之悟，乃從
迷至悟，一悟永悟。魔徒之悟，乃因迷入誤，一誤永誤。悟之音雖同。
悟之事實反。以彼魔徒，從初發心，一無戒行，二無正智，三不知話
頭是參叩自心之方便，而以按文義卜度為參。如此參禪，盡世間聰明
人，通通皆是大徹大悟之人。如人不識摩尼寶珠，見一魚目，寶而藏
之，誇耀於人，謂我已得此珠。諸人亦不知何者是珠，何者魚目，遂
群聚而尋求之，各各皆得此珠。從茲發大誓願，普令貧窮同胞，皆
得此珠，一朝遇見賈胡，欲得貿易多金。賈胡擲而唾之曰，何持魚
目，用黷我眼。方知費盡心機，只落得漸愧欲死而已。且人之常情，
縱恣則易，攝束則難。教以持齋念佛，便覺口頭失美昧，身心常辛
勤。魔子則曰，只要心好，何必持齋。汝本是佛，何須更念他佛。
以此恰合自己懶惰懈怠，不願攝束，任意放縱之機如囚遇赦書，慶幸
無已。又進而叩其所以，則曰達摩西來，不立文字，直指人心，見性
成佛。汝但看一話頭，自能見性。既見性已，即名成佛。既成佛已，
則一切俱空，無因無果，無修無證。一法不立，名真解脫。彼教人持
齋念佛，改惡修善，畏因果，培福德者，皆不知自性之中，無一法不
具，亦無一法可立。執著法相，不肯捨離。捨本逐末，無繩自縛。如
是之人，名為小乘。何可以為知識而親近之哉。須知如來所說因果修
證等法，皆是以黃葉作金，為止小兒啼故。彼等反執為實，則其智與
小兒何異。若大丈夫，佛尚不可得，何有因果修證等法。若立一塵，
<pb n="45"/>
便非佛法。汝但識得自己是佛，一任食肉飲酒，行盜行淫，何一法不
是佛法。上天堂，下地獄，天衣天食，鑊湯爐炭，何一境不是佛境。
自己即是彌陀，當處即是極樂。豈待汝鼓起妄想業識心，鼓動父母所
生口，畢生終日念佛，受許多冤枉苦，求到臨命終時，往生西方。捨
己求人，拋家浪走，豈非知見顛倒，錯亂修習乎。種種魔說，大抵如
是。今試論曰，只要心好，何必持齋。殺彼之身，悅己之口，是好心
耶，非好心耶。且兵劫之時，賊來殺人，亦當皆是好心。設殺汝時，
為感恩乎，為懷恨乎。汝本是佛，尚不肯念他佛，何肯殺而食彼皆是
過去父母未來諸佛之眾生乎。如是，則汝之心性，本來是佛。汝之行
為，原是眾生。何可未得謂得，以凡濫聖，以念他佛為辱，以殺眾生
為榮哉。達摩西來，不立文字者，欲人徹證本體，不以徒誦語言為事。
若契本體，則文字即是本體，即解脫相。終日讀誦，依教修行，畢競
無文字相可得。如永明壽，首山念，棲賢湜，育王微等諸大老，皆
盡壽讀誦。豈彼盡皆不知不立文字之旨乎。只因汝錯認不立為廢棄，
遂謂如來所說一切大小乘經，無量法門，皆是黃葉作金，哄騙小兒。
若然，則迦葉，阿難，馬鳴，龍樹，永明，首山等，皆是弄黃葉漢。
汝既以彼為非，何得承嗣其法，言是禪宗。彼若果是，則汝之禪宗，
便非彼之禪宗。汝的的是冒彼之名，以壞彼法之惡賊耳。且汝執著廢
棄文字為不立文字者。六祖云：「只此不立，便是文字。況尚有直指人
心見性成佛等八字。且此達摩西來十六字，是文字耶。非文字耶。又
一切俱空，無因無果，無修無證，一法不立，名真解脫。何又立破齋
謗佛，怙惡廢善，瞞因昧果，折福損德等法，而不肯令其俱空乎。上
智知空而進德。下愚知空而廢善。佛祖於千百年前，早為汝判斷停當
矣。汝謗人執著善法為捨本逐未，為無繩自縛，為小乘。汝執著惡法，
不肯棄捨。現生當遭國憲，死後永墮阿鼻。應是棄末循本，應是即縛
無縛，應是大乘矣。汝謂大丈夫佛尚不可得，何有因果修證。若立一
塵，便非佛法。是佛與因果修證，皆是塵，皆不容立。而食肉飲酒行
盜行淫，何得便非是塵，便皆容立。且問食肉飲酒行盜行淫之心，是
佛心耶，是眾生心耶。若道是佛心，佛豈存此心，行此事耶。若道是
眾生心，何得便超因果之外，便非是塵，便是佛法乎。地獄尚是佛境，
<pb n="46"/>
當處即是西方。是則苦亦不厭，樂亦不求。無取無捨，忘憎忘愛，何
得貪圖現生名利，妄企死後流芳。剽竊古人言句，改頭換面，以為自
己語錄。未得謂得，未證謂證。以凡濫聖，妄充知識。教彼許多信心
男女，墮邪見坑，喪失慧命。從茲永墮惡道，欲出末由。此魔子者，
究其本因，不過欲得虛名浮利，企人謂己為大善知識而已。詳其後報，
則其苦痛慘淒之狀，罄竹難書矣，可不哀哉。汝既發心念佛，當依淨
土經論所說而修。如此魔子所說，乃是竊取宗門祖師之言，妄以己見
誤會宗意。故其所說，皆似是而非。實與宗門道理相反，實為佛法之
怨。若被彼所誘，墮彼黨中，則難免以好心而招惡果矣。如此魔子，
斷斷不可親近。當恪守淨宗列祖成規，持齋念佛，改惡修善，知因識
果，植福培德。以企現生消除業障，臨終正念往生。庶不虛此一生，
及親為如來弟子耳。須知禪宗一法，名為教外別傳。凡所提倡，意在
言外。千言萬語，總皆指歸不涉因果修證凡聖生佛之法身理體。令人
先悟此體，然後起彼修因證果，超凡入聖，即眾生而成佛道之事。但
其酬機之語，名為機鋒，名為轉語。欲令人參而自得，故無義路。若
會得，固屬大幸。若會不得，但當將此一句話，當做本命元辰，廢寢
忘餐，終日競夕，如一人與萬人敵，不敢稍有間斷放縱。一年不悟兩
年參，十年不悟二十年參，一生不悟，即生生參，果真拌此深心參者，
決無不悟之理，既悟之後，乃名悟道。尚須歷諸境緣，？煉習氣。直
得煩惑淨盡，方名證道。彼魔子者，乃以誤為悟，悟尚全體是誤，何
況說證。乃不知慚愧，不懼因果，競致無量好心男女，受彼所騙，同
斷善根。汝宜篤信吾言，自不被彼所陷矣。至囑至囑。

<h2>復永嘉某居士昆季書</h2>
仲春一別，忽值夏令，光陰迅速，殊堪驚人，每憶二位信心真切，
法眼未明，致令捨高明而取卑暗。何異棄家裡之活佛，供野外之土偶。
不特自失正見，貽誚大方。即<le>（光）</le>亦進退咸乖，殊深慚赧耳。來書
謂後有所著，隨時見貺。<le>（光）</le>目昏體衰，無事不親翰墨。縱因事有
作，亦同集字聚葉，有何可觀。然恐孤負所期，今將以前殘羹餿飯，
略盛一二。倘不嫌酸臭，亦可作反嘗嘗自性之前茅。淨土決疑論，係
<pb n="47"/>
民國三年狄楚青居士以端甫回籍，十三期報料不足，，合作一二篇以
助熱鬧耳。後競以主持無人，遂停版不出。此論文雖鄙菲，而於斷疑
生信，不無少補。至於永明料簡訓釋處，須仔細參詳。若不如是信向，
便成虛文。此<rubynote t="（不慧）"/>數十年痛心疾首者，於此以發揮之。萬不可以
今人所說為的，致孤負永明大慈悲心也。持經利益隨心論，以今人受
持經典，了無敬畏而發。欲得佛法實益，須向敬畏中求，能竭誠致敬，
縱究竟果德，尚能即得，況其下焉者哉。餘皆隨事而書，所謂他山之
石，可以攻玉。但取其益，勿校其跡，自有裨益。倘以古德著作繩之，
則將焚毀之不暇，何可令其一經於目哉。揀魔辨異錄文理高深，禪教
融貫。系雍正十一年夏初始著，至十三年方畢，未及刊板，龍馭賓天，
迨後刊時，以草書替字，鈔者不察，便許多直作本字，而錯訛便不勝
其多。使世宗在世，斷斷不至如此耳。今春細校兩次，俾還本來面目。
倘後因緣果就，當不負世宗一番至意矣。善導和尚系彌陀化身，有大
神通，有大智慧。其宏闡淨土，不尚玄妙，唯在真切平實處，教人修
持。至於所示專雜二修，其利無窮。專修謂身業專禮，<little>（凡圍繞及一
切處身不放逸皆是。）</little>口業專稱，<little>（凡誦經咒，能志心迴向，亦可名專
稱，）</little>意業專念。如是則往生西方，萬不漏一。雜修謂兼修種種法門，
迴向往生。以心不純一，故難得益，則百中希得一二，千中希得三四
往生者。此金口誠言，千古不易之鐵案也。二位當以此自利，又當以
此普利一切。至於持咒一法，但可作助行。不可以念佛為兼帶，以持
咒作正行。夫持咒法門，雖亦不可思議。而凡夫往生，全在信願真切，
與彌陀宏誓大願，感應道交而蒙接引耳。若不知此意，則法法頭頭，
皆不思議，隨修何法，皆無不可，便成無禪無淨土，鐵床並銅柱，萬
劫與千生，沒個人依怙矣。若知自是具縛凡夫，通身業力，匪仗如來
宏誓願力，決難即生定出輪迥。方知淨土一法，一代時教，皆不能比
其力用耳。持咒誦經，以之植福慧，消罪業，則可矣。若妄意欲求神
通，則所謂捨本逐末，不善用心。倘此心固結，又復理路不清，戒力
不堅，菩提心不生，而人我心偏熾，則著魔發狂，尚有日在。夫欲得
神通，須先得道，得道則神通自具。若不致力於道，而唯求乎通。且
無論通不能得，即得則或反障道。故諸佛諸祖，皆嚴禁之而不許人修
<pb n="48"/>
學焉。以世每有此種見解人，故因縷及之。二位令親在堂，宜以
淨土法門，感應事跡，常時解說，令其發歡喜心，信受奉行。若不以
此為孝，則縱能盡世之所謂孝者，究竟於親有何利益。大禹，大聖人
也，不救於鯀之神化為黃能，<little>（音乃平聲，即三足鱉，）</little>入於羽淵。觀
此，可不惕然驚，憬然悟，以求導親之神，高預海會，親灸彌陀，以
證夫即心本具之無量光壽乎。志蓮居士苦行雖好，恐淨土宗旨，有所
不知。或求轉女身，及生人天樂處之心，不能徹底放下。致無邊利益，
隨世間小樂而失之。亦宜常為講說，令其志向決定耳。夫勸一人生淨
土，即成就一眾生作佛。凡成佛必度無量眾生，而其功由我始，其功
德利益，何可思議也哉。又自既修淨土，尚須以此法門普告一切，況
妻妾子女，豈可不勸令發心，而失此巨益乎。倘天性相近，則何善如
之。如稍相遠，亦須漸磨漸染，俾即遠而成近耳。此所謂深愛，所謂
宏慈，捨此而為慈愛，皆名有而實無耳。吾言不足為輕重，略錄一二，
以見其概。當詳閱淨土十要，淨土聖賢錄，樂邦文類等，則取法有地，
懷疑無由矣。法苑珠林一書，詳談因果，理事並進。可治近世排因撥果，
肆無忌禪等膏盲痼疾。凡有信心讀書人，皆當令閱此書。豈但有益於
身心性命，實於格物致知，文章學問，大有裨益也。安士全書，亦與
此同其氣類耳，文人皆不可不知。娑婆之苦，說不能盡。縱時屬異平，
仍然日在苦惱中。以眾生久習相安，遂不知耳。近來中國屢經兵燹，
已是苦不堪言。而外洋各國三年大戰，人死近千萬，為開闢第一兵劫，
而戰勢尚盛，不知何所底極。靜言思之，誠堪畏懼。而彼方力求其所
以剿滅他國之道。其眾生往昔惡業所招之惡報，亦何至於此極哉。今
聞此說，當憤發大心，以速求往生。然後迥入娑婆，普度一切。經云，
菩薩畏因，眾生畏果。菩薩恐招惡果，故斷惡因。惡因斷而惡果無從
而生。眾生競作惡因，至受惡果。受惡果時，不知自懺往業，又復更
造惡法以為對治，則怨怨相報，經劫不息。可不哀哉，可不畏哉。知
是而不求生西方者，非夫也。

<h2>復永嘉某居士書一</h2>
綜觀二十年間決擇問學，備歷艱險。竟能從儒入佛，即俗修真。
<pb n="49"/>
簡去自力，專宗淨土。可謂三生有幸，一道同歸者也。幸甚慰甚。夫
人宿世果種善根，且無論為學求道，可為出世大事之前茅。即貪瞋癡
等煩惱惑業，疾病顛連種種惡報，皆可以作出生死入佛法之因緣。顧
其人之能自反與否耳。不能自反，且無論碌碌庸人，為世教之所拘。
即晦庵，陽明，靖節，放翁等，雖學問操持見地，悉皆奇特卓犖。然
亦究竟不能徹悟自心，了脫生死。其學問操持見地，雖可輿無上妙道
作基。由不能自反，竟為入道之障。可知入道之難，真難於登天矣。
不執著等語，理則是，而事非博地凡夫之所能為也。終日穿衣吃飯，
侈談不執飢寒。與終日枵虛，不得杯水粒米，餓且將死，而謂人曰，
吾視龍肝鳳髓，直同穢物，思之即嘔，況其下者乎。同一空談耳。今
時不明教理，即參禪宗者，每多中此空解脫病。至於靜坐澄思，空境
現前。不過以靜澄伏妄，偶爾發現之幻境耳，若錯認消息，生大歡喜，
則喪心病狂，佛亦難醫矣。幸能體察而不執著，棄捨幻妄，卒得貫通
諸法法門。可謂久歷荊棘，忽達康莊矣。末世人根陋劣，知識希少。
若不仗佛慈力，專修淨業。但承自力，參叩禪宗。不第明心見性，斷
惑證真者，罕有其人。而以幻為真，以迷為悟，著魔發狂者，實繁有
徒矣。所以永明蓮池等，觀時之機，極力主張淨土法門也。至於逐吏
之譬，乃現今數年來千真萬真之確論也。與利除弊，必須推及將來畢
競結果處，方為濟時之務。否則與斷頭腳而醫頭腳，同一復轍。能不
令人痛哭流涕長太息也耶。若夫信心真切，行願專一之問答，理雖的
確，但未能發或人之信心，伸自己之主見。今代為答曰，吾已遍研教
理，普親諸聖，故能如是。豈尋常所謂研究親近者哉。何以言之。淨
土法門，釋迦彌陀之所建立也。文殊普賢之所指歸也。馬鳴龍樹之所
弘揚也。匡廬，天台，清涼，永明，蓮池，蕅益之所發揮倡導，以普
勸夫若聖若凡或愚或智也。此諸菩薩大士，於千百年前，早已為吾遍
研藏教，特地揀出此不斷惑業，得預補處，即此一生，定出樊籠，至
圓至頓，至簡至易，統攝禪教律而高出禪教律，即淺即深，即權即實，
殊特超越天然妙法也。吾信仰佛祖，以古為師。豈不如親近今時知識
之為愈乎。華嚴一經，王於三藏，末後一著，歸重願王。華藏海眾，
悉證法身，咸求往生，企圓佛果。吾何人斯，敢不景從。捨爾狂心，
<pb n="50"/>
力行斯道。功德利益，當自證知。何待遍參，方為知法哉。

<h2>復永嘉某居士書二</h2>
彌陀衷論，若經若論，皆有功於淨業行人。亦有啟後人妄作排古
之端，其過殊非淺淺。當取其閉關專修之法。其所謂自匡廬創建蓮宗
以來，無一識經義者，其親證三昧，唯一省一大師。皆其偏見局論，
最為輕藐古德。開我慢之道，邀來哲共遊，豈非謗法謗僧。而其所以
作此說者，實欲露出自己乃親得聖師真傳，實為淨宗第一功臣而已。
至於指斥紫閣，雲棲，蕅益等，適彰其少見少聞，不達如來權實法門，
欲以己之一機為準。如古德謂得鳥者網之一目，不可以一目為網。治
國者功在一人，不可以一人為國。王耕心決欲以一目為網，一人為國，
發而為論，頗自矜張。猶是少年時空腹高心，不可一世之狂態。謂己
掩關二期，亦有所證，斷難取信。何以言之，證三昧人，非不開議論
之辯口。但心平氣和，唯理是尚。若彼所論，多皆矜己斥人，乃堅白
同異辯士之言，非契理契機決定之論也。縱然有功，吾不敢向人贊嘆，
令其受持流通也。流通佛法，大非易事。翻譯經論，皆非聊爾從事。
故譯場之中，有主譯者，譯語者，證義者，潤文者，豈敢隨自心裁，
傳佈佛經。王龍舒大彌陀經，自宋至明末，人多受持。由雲棲以猶有
不恰當處，故此後漸就湮沒。魏承貫之學識，不及龍舒。其自任過於
龍舒。因人之跡以施功，故易為力。豈承貫超越龍舒之上耶。蓮池尚
不流通王本，吾儕何敢流通魏本，以啟人妄改佛經之端。及闢佛之流，
謂佛經皆後人編造，初非真實從佛國譯來者。然此經此論，若真修上
士觀之，亦有大益。以但取其益，而不染其弊。若下士觀之，則未得
其益，先受其損。以徒效其改經斥古之愆，不法其直捷專精之行耳。
觀機設教，對證發藥。教不契機，與藥不對證等耳。敢以一二可取，
而遂普令流通，以貽下士之罪愆乎。釋群疑論，<le>（光）</le>昔曾請得，亦
曾看過一遍。以目力不給，不能多看為欠。若論逗機最妙之書，當以
淨土十要為冠。而彌陀要解一書，為蕅益最精最妙之注。自佛說此經
以來之注，當推第一。即令古佛再出於世，現廣長舌相，重注此經，
當亦不能超出其上。況後生淺聞薄解，便欲指斥，冀其超越乎哉。以
<pb n="51"/>
螢光而較日，多見其不知量也。惜哉王生，何苦如此。澍庵之問書皆
能誦，乃他心通耳。本欲詳言其旨，以修補藏經無暇，且待異日

<h2>復永嘉某居士書三</h2>
彌陀經當依蕅益要解。衷論詮釋，多有任己見，違經旨處，不可
依從。佛為九法界眾生說法，豈可以已之智力不能，而遂斷以決無此
理。其一日七日之釋，顯是以己量九法界。若如是詮，豈特彌陀一經，
不能統攝群機。一代教典之圓頓妙談，皆當以己智不能，而疑為妄語。
謗佛謗法謗僧，罪在不原。雖於下根有警發處，然傷其大體，此<rubynote t="（印光）"/>
不敢勸人受持也。淨土法門，猶如大海。長江大河亦入，杯水滴水亦
入。證齊諸佛者，尚求往生。五逆十惡者，亦預末品何得以得一心
及三昧，而拒其未得者。但取法乎上，僅得其中。自己決志求生，唯
當企及於此。若謂非此決不得生，是又自立科條，不依佛說矣。淨土
三經，自古流通，並行願品為四經，豈可謂不奉為圭臬乎。今之修淨
業者，多皆不知宗旨，但依事相。與而言之，亦可云淨宗中人。奪而
言之，實百有九十九，皆屬無禪無淨土。何得以此等人為準。但以小
本文簡義豐，故列於日誦。餘則隨人受持有異耳。衷論所說，有益者
固多，有礙者亦復不少。若無擇法智眼，或恐未得其益，而備受其損。
如一日七日十念不度等是也。受持讀誦，為佛門始終正行。即禪宗專
務參究者，亦復如是受持。如藥山，仰山，永明，首山，棲賢湜，
育王微等，但以拈提向上，則有似乎撥。不知拈提向上，舉盡世間法
法頭頭，皆歸本分。彼未得其門者，遂隨語生解。從茲一輩參禪者，
率多藐視經教。此輩雖自名禪人，實屬法門罪人，如來逆子，何足掛
齒。勸令受持讀誦，諸經無不如是，豈特金剛行願乎哉。華嚴一經，
王於三藏，末後一著，歸重願王。但宜尊重華嚴，不可小視餘經。以
諸大乘經，皆以實相為經體故。華嚴之大，以其稱性直談界外大法，
不攝二乘等故。法華之妙，在於會三歸一，開權顯實，開跡顯本處故。
台宗謂法華純圓獨妙，華嚴猶兼乎權。<little>（即指住行向地等覺而言）</little>然
佛於法華贊法華為經王，於華嚴亦然。豈後世宏經者，必須決定於五
大部，分出此高彼下，不許經經偏贊乎。修禪宗者贊禪宗，修淨土者
<pb n="52"/>
贊淨土。不如是，不能生人正信，起人景仰。但宜善會其義，不可以
詞害意。盂子稱孔子生民未有之聖，然孔子見堯於羹，見舜於牆，見
周公於夢，其傚法企慕乎三聖者，何其至誠如是之極也。念佛人但能
真切念佛，自可仗佛慈力，免彼刀兵水火。即宿業所牽，及轉地獄重
報，作現生輕報，偶罹此殃。但於平日有真切信願，定於此時蒙佛接
引。若夫現證三昧，固已入於聖流，自身如影，刀兵水火，皆不相礙。
縱現遇災，實無所苦。而茫茫世界，曾有幾人哉。行願品義理宏闊，
文字微妙。誦之令人人我眾生之執著，化為烏有。往生淨土之善根，
日見增長。理宜自行化他。但不可以未持此經，即修淨土，亦屬偏僻
薄福耳。蓮池，蕅益等，亦皆極力贊揚。彌陀要解中有云，如來一代
時教，唯華嚴明一生圓滿，而一生圓滿之因，末後普賢以十大願王，
導歸極樂，勸進善財，及華藏海眾。噫，華嚴所稟，卻在此經，而天
下古今信尟疑多，詞繁義蝕，餘唯有剖心瀝血而已。所以無隱謂華嚴
即廣本彌陀，彌陀即略本華嚴。觀二大師之言，則知看經不具圓頓眼，
其孤負佛恩處多矣。<rubynote t="（不慧）"/>拙作，雖義有可取，不當以實千古之傑構，
非一代之常文過譽，不幾以凡濫聖，置寸木於岑樓之上乎。汝前書謂
揚州之行，願相隨喜，吾未曾進止。繼思汝高堂有親，室有弱妻少子，
理宜在家修持，不可外面奔馳。以主人若在，外虞自然不起。倘久出
不歸，不但孝教有失，或恐小人乘間，盜賊水火，皆須預計。不但揚
州不可去，即普陀亦不須來。縱欲談敘，郵局代為通知，彼此之情既
達，而所費實無幾何。豈不兩得其宜乎。祈此後切勿發信，若有所敘，
當於三月半後發之。揚州之行，總在四月半間。若決定又欲來山，亦
當在三月半後。人皆於正香期來，不知香客過多，諸凡皆難如法。近
來輪船開通，從正月至八月，皆有人來。閒時來，種種次第。忙時則
諸凡皆成潦草矣。真心禮謁大士者，不可不知。佛道非深不高，非淺
不大，能深能淺，始名常住，詞不達意。當云即淺即深，即小即大，
法法圓通，故名常住。

<h2>復永嘉某居士書四</h2>
雲棲大師立法教人，皆從平實處著手。依之修持，千穩萬當。斷
<pb n="53"/>
不至得少為足，著魔發狂。王耕心入道之要，未能十分明瞭，便任意
操筆，肆開大口，抹煞一切。雖有宏法之心，實任壞法之咎。此皆由
不親明眼知識，及反心自問二病所致。心跳惡夢，乃宿世惡業所現之
兆。然現境雖有善惡，轉變在乎自己。惡業現而專心念佛，則惡因緣
為善因緣。宿世之惡業，翻為今世之導師。惜世人多被業縛，不能轉
變。遂成落井下石，苦上加苦矣。<le>（光）</le>以目盲不能看經書字。今夏
擬作竭誠方獲實益論，未及半而目力不堪，因茲中止。尚欲冬月專心
懺悔宿業，儻能目力稍強，當續成之。又於去年應陳錫周居士修普陀
山誌。<le>（光）</le>亦以目力祈緩二三年。目明願盡五六年力，將大藏所有
觀音事跡，悉分門別類，排成賦式，詳錄本文於下。書成，刻板兩付。
一存經房，一存本山。俾一切有緣，同沾大士不思議恩。若目仍如舊，
則祗可曰命也何如耳。大教東漸，所有派別盛衰，非讀破全藏，一聞
即記者，不能。儻率爾而為，不但不足為佛法光，反為佛法辱矣。十
往生經，今藏無有，不須遍求。集諸經禮懺悔文，西方禮贊等，若偈
若文，多是善導觀經四帖疏中之文。若將四帖疏上品往生章注詳看，
方知所言觀經，祗舉觀經一句，下即詳釋，非全體盡屬經文。善導觀
經四貼疏，中國多年失傳，近方由東瀛請來。金陵刻板。而流傳既久，
錯訛甚多。即諸經禮懺悔文，亦屬訛謬不少。四帖疏懺悔文互觀，亦
可正其少分。餘者亦有依義可正之處。<le>（光）</le>十年前，曾一再閱而標
之。雖未敢必其復彼初出之原。然亦正正者多，而正訛者少，為自信
得及耳。他心通有種種不同，且約證道者說。如澍庵無論問何書，即
能一一誦得清楚，一字不錯。其人素未讀書，何以如此。以業盡情空，
心如明鏡。當無人問時，心中一字亦不可得。及至問者將自己先所閱
過者見問，彼雖久而不記，其八識田中，已存納此諸言句之影子。<little>（看
佛經亦如此，古人謂一染識神，永為道種，當於此中諦信，）</little>其人以
無明錮蔽，了不知覺。而此有他心通者，即於彼心識影子中，明明朗
朗見之。故能隨問隨誦，一無差錯。即彼問者未見此書，亦能於餘人
見者之心識中，為彼誦之。此系以他人之心作己心用。非其心常常有
如許多經書記憶不忘也。凡夫不了，將謂有許多奇特。究其實祗是業
消慧朗，障盡智圓耳。扶亂多是靈鬼假冒仙佛神聖。鬼之劣者，或無
<pb n="54"/>
此通力。其優者則能知人心。故能借人之聰明智識而為之。紀文達謂
亂多靈鬼假託，餘與兄坦然扶亂，餘能詩而不能書，餘扶則詩詞敏捷，
書法潦草，坦然扶則詩詞庸常，書法遒勁。所冒古人，問及集中奧竅，
則云年代久遠，不復記憶，故知非真。然此鬼之靈，但能於人現知之
心，借而為用。於識田中有，現知中無者。或此義非己所知者，便不
能引以示人。其去業盡情空之他心通，實有天淵之遠。但其氣分似之。
又恐汝等或為乩教所迷，故不得不引及而並言之。又宋高僧傳載僧緘
往王處厚齋。處厚讀文章甚得意。因問讀何文字。處厚言此我中進士
策。緘曰風檐之下，有此從容乎。於囊中取出一編曰，此非汝策乎。
處厚視之，即當日原策。處厚曰，此吾後來筆削者。緘曰，吾固知非
汝原策也。因問師囊中何以有我此策。緘曰，非但此策，汝自讀書以
來，乃至戲頑，一筆一畫，吾囊中一一俱有。處厚驚懼，不敢致問。
澍庵但有他心通，未見其有神通。僧緘乃有他心通，而兼有大神通。
能將彼心識中所現之書，現出形質以示其人。實非自己囊中存留而取
出也。近來上海乩壇大開，其所開示改過遷善，小輪迥，小因果等，
皆與世道人心有大裨益。至於說天說佛法，直是胡說。吾等為佛弟子，
不可排斥此法，以其有阻人遷善之過。亦不可附贊此法，以其所說佛
法，皆屬臆撰，恐致壞亂佛法，疑誤眾生之愆。<rubynote t="（印光）"/>宿多惡業，
致今生有目如盲。斷不敢隨情不依理，自誤而誤人。祈斟酌情理而行，
則無弊矣。念佛十種利益，謹考淨土指歸集下卷末十種勝利，慈雲懺
主謂諸經具說，未知的出何經。或是約義纂集，亦未可知。前數紙中
有高聲念佛，誦經及禮佛，皆有十種功德。則標之曰業報差別經。護
淨經未檢，容暇時閱之。書面之文，不宜多，祗宜簡而明瞭。多者當
於書皮裡面，或於皮後另印一張。念佛迴向，不可偏廢，迴向即信願
之發於口者。然迴向祗宜於夜課畢，及日中念佛誦經畢後行之。念佛
當從朝至暮不間斷。其心中但具願生之念，即是常時迴向。若夫依儀
誦文迴向，固不得常常如是。諸大乘經，經經皆令諸眾生直成佛道。
但恨人之不誠心念誦，致不得其全益耳。楞嚴五卷末，大勢至菩薩章，
乃淨土宗最上開示。祗此一章，便可與淨土四經參而為五。豈有文長
之畏哉。君子之學為己，乃念念叩己而自省耳。夢覺一如，唯功夫到
<pb n="55"/>
家者方能。但於覺時操持，久之夢中自能無大走作矣。

<h2>復永嘉某居土書五</h2>
自去臘至三月下旬，所接四書，及師<little>（辰殳）</little>所持二位與徐君問答，
並布疋食物等，足見為法心切，愛我情深。初則企徐君來，次則閱彼
所印文鈔，目似吃虧，以故遲遲其復耳。去臘之書，實得以友輔仁之
義。但以推我過高，令人益加慚赧，夫人生大倫，其數唯五。謂君臣，
父子，兄弟，夫婦，朋友。而父生，師教，君食，三者相等。何五倫
之中，不列其師。不知師有成我之德者，則屬於父。次則誘掖獎勸，
以達其材，則屬於兄。故盂子謂師也父兄也。次則麗澤互益，如二月
互照，二手互援，則屬於友。<little>（朋從二月、友從二手、古文友作㕛。又、
手也、系又之變體。）</little>，故佛門每謂尋師訪友。<rubynote t="（印光）"/>毫無實
德，不敢為人作師。而以友輔仁之心，固自志學以至今日，未嘗息念。
而人不我諒，不但不加磋磨，或時反見棄捨。汝企吾親證三味，又恐
有負初衷，致書勸進，不遺餘力。吾自束髮受書以來，未遇此之益友，
感甚愧甚。而死罪四字，乃直臣諫君激其必納之詞。施於師友，殊為
失體。<rubynote t="（印光）"/>宿業深重，初生半載。病目六月。號啕哭泣，除食息
外，了無一刻止息。其痛苦不知其何如。幸承夙善根力，得見天日，
實為萬幸。成童受書。由宿業引發，致服韓歐闢佛之毒。繼則深自省
察，自知慚愧，歸命三寶，出家為僧。若非三寶冥垂加被，使我自省。
則當今之時，久在阿鼻地獄，受諸劇苦。何能與諸君子指東話西，論
自力他力，以期同證真常，誕登覺岸乎哉。其七期已滿，三昧未成，
一由夙業深重，二由精神衰頹所致。然佛固不見棄於罪人，當承茲行
以往生耳。十念記數，不是數息。以其從一至十，同於數息。又以蓮
宗寶鑒，訛作至百千萬，恐受其病，引為證明。目為數息持名，斷斷
不可。欲證三昧，自有佛祖所示三世不易之法。何得問我所證，方能
纘步。彌陀經云，執持名號，若一日乃至若七日，一心不亂。<little>（此一
日七日，乃是舉例之詞，不可執定，若是等覺根性，一念即能不亂，
何待一日，若是逆惡根性，畢生亦難一心，何況七日，王耕心混上
中下根為一例，發而為論，深自矜誇，謂為發前人所未發，實為上違
<pb n="56"/>
佛祖誠言，下啟後進狂妄，令人不勝悲痛哀憐而莫之能止也。）</little>觀經
云：「諸佛如來，是法界身，入一切眾生心想中，是故汝等心想佛時，
是心即是三十二相，八十隨形好，是心作佛，是心是佛。<little>（作指心想，
是指心是，觀想既是作，持誦禮拜豈不是作，舉一反三，儒者尚然，
況博地凡夫，上窺佛意，何得不依圓頓妙解，而以擔板之見推測乎，）</little>
楞嚴大勢至云：「都攝六根，淨念相繼，得三摩地，斯為第一。文殊選
圓通偈，謂反聞聞自性，性成無上道。今例之戰曰，反念念自性，性
成無上道。四十二章經云，夫心者，置之一處，無事不辦。夢東云：「
真為生死，發菩提心，以深信願，持佛名號，此十六字為念佛法門一
大綱宗。欲修三昧，何不於此等語句中全身靠倒。不以聖言為量，而
以我之罪業凡夫為準，豈不顛倒之甚乎。然汝發此言，蓋亦有由。以
衷論詳示省一大師所見之境，及耕心謂承彼心傳。意者必有種種不思
議妙境，及口傳心受之妙訣耳。不知三昧者，華言正定，亦云止受。
正定者，寂照雙融之謂。正受者，妄伏真現之謂。寂照雙融，有何境
界之可得。心經云，照見五蘊皆空，度一切苦厄，又曰，以無所得故，
三世諸佛得阿褥多羅三藐三菩提。楞嚴云：「圓滿菩提，歸無所得。修
禪定人<little>（指四禪八定）</little>及參禪人，以唯仗自力，不求佛加。故於工夫
得力真妄相攻之時，每有種種境界，幻出幻沒。譬如陰雨將晴之時，
濃雲破綻，忽見日光。恍惚之間，變化不測。所有境界，非真具道眼
者，不能辯識。若錯認消息，則著魔發狂，莫之能醫。念佛人以真切
之信願，持萬德之洪名。喻如杲日當空，行大王路。不但魑魅魍魎，
劃蹤滅跡。即歧途是非之念，亦無從生。推而極之，不過曰，念至功
純力極，則全心是佛，全佛是心，心佛不二，心佛一如而已。此理此
行，唯恐人之不知，不能合佛普度眾生之願。豈秘而不傳，獨傳於汝
乎。若有暗地裡口傳心受之妙訣，即是邪魔外道，即非佛法。然<rubynote t="（印光）"/>

實有人所不得而已所獨得之訣，不妨由汝之請，以普為天下之諸
佛子告。其訣唯何，曰誠，曰恭敬。此語舉世咸知，此道舉世咸昧。
<rubynote t="（印光）"/>由罪業深重，企消除罪業，以報佛恩。每尋求古德之修持懿
范。由是而知誠與恭敬，實為超凡入聖了生脫死之極妙秘訣。故常與
有緣者諄諄言之。持經利益隨心論，雖發其端，未明其概。擬續一二
<pb n="57"/>
萬言，歷引古德誠敬之跡，與其感應之道，並參已蕪語，發揮評論。
俾閱者法戒分明，知所取捨。自不至以巨因而獲微果，與夫以善因而
招惡果耳。斯言已與徐君說之。須知誠與恭敬，非唯學佛宜然。世出
世間，一切諸法，欲得精一，莫不以此而為基本。觀盂子奕秋誨奕一
事，可以知矣。徐君夙具靈根，而且歷代奉佛，自出世來。即受庭訓，
又經二三十年之學問閱歷，何捨高明而取卑劣，寶<rubynote t="（印光）"/>之文而為
之流佈也。須知宏法利生，貴識時機。今人應受之法，與所受之病，
高明者不肯詳言。其所言者，縱極玄妙，多非應病之藥。或由彼妙藥，
反增其病。<rubynote t="（印光）"/>譬如無知無識之庸醫，不但不知病原，亦且不知
藥性。唯以先祖秘制之阿伽陀萬應丸，舉虛實寒熱種種諸病，皆以此
藥投之。倘不懷疑，取而服之，立見全愈。即秦緩扁鵲無從措手之證，
一服此藥，立見起死回生。於是有心活人濟世者，為之廣出招帖，令
有病者，同服此藥。雖知秦緩等之神妙不測，而不廣告者，以病屬宿
業，有神仙不能療者，況神醫乎。至於所斷評衷論語，實屬婆心真切，
與<rubynote t="（印光）"/>交互發明。特欲開人正眼，非是文飾<rubynote t="（印光）"/>。仁老
評語，
亦極痛切。然於王生心病，及衷論流弊，尚欠發揮。<rubynote t="（印光）"/>所說，
多致力於此二者耳。及餘所答，皆悉圓融恰當。唯論四土一段，約理
固無大礙，約事殊欠精詳。以凡聖同居，方便有餘二土，乃約帶業往
生之凡夫，與斷見思惑之小聖而立，不可約佛而論。若約佛論，非但
西方四土，全體寂光。即此五濁惡世，三途惡道，自佛視之，何一不
是寂光。故曰毗盧遮那，遍一切處，其佛所住，名常寂光。遍一切處
之常寂光土，唯滿證光明遍照之毗盧遮那法身者，親得受用耳。餘皆
分證。若十信以下至於凡夫，理則有而事則無耳。欲詳知者，當細研
彌陀要解論四土文。而梵網玄義亦復具明。<little>（毗盧遮那，華言光明遍
照，亦云遍一切處，乃一切諸佛究竟極果滿證清淨法身之通號，圓滿
報身盧舍那佛亦然，若釋迦彌陀藥師阿等，乃化身佛之各別名號
耳，盧舍那，華言淨滿，以其惑業淨盡，福慧圓滿，乃約智斷二德所
感之果報而言，）</little>又須知實報寂光，本屬一土。約稱性所感之果，則
云實報。約究竟所證之理，則云寂光。初住初入實報，分證寂光。妙
覺乃云上上實報，究竟寂光。是初住至等覺，二土皆屬分證。妙覺極
<pb n="58"/>
果，則二土皆屬究竟耳。講者於實報則唯約分證。於寂光則唯約究竟。
寂光無相，實報具足華藏世界海微塵數不可思議微妙莊嚴。譬如虛空，
體非群相，而一切諸相，由空發揮。又如寶鏡，虛明洞徹，了無一物，
而復胡來胡現，漢來漢現。實報寂光，即一而二，即二而一。欲人易
了，作二土說。金輪咒法所示，乃三世因果。為獵為僧，乃前世因果。
今得為人，福盡將墮，乃約迷不修，示前因後果。念佛閱經，悟二空
理，證實相法，乃約省悟修持，示現因後果。且勿籠侗自任，謂現生
便能如是。現生證實相者，非無其人。恐賢契無此善根。若不詳陳其
故，或致妄期聖證，則志高而行不逮。久而久之，必致喪心病狂，未
得謂得，未證謂證，求昇反墜，弄巧成拙。究其結果，難免永淪惡趣。
不但埋沒己靈，實為孤負佛恩。二空理唯言悟，則利根凡夫即能。如
圓教名字位中人，雖五住煩惱，毫未伏斷，而所悟與佛無二無別。<little>（五
住者見惑為一住，思惑為三住，此二住於界內，塵沙惑無明惑共為一
住，此二住於界外，）</little>若約宗說則名大徹大悟。若約教說則名大開圓
解，大徹大悟，與大開圓解，不是依稀仿佛明瞭而已。如龐居土聞馬
祖待汝一口吸盡西江水，即向汝道，當下頓亡玄解。大慧杲聞圓悟熏
風自南來，殿閣生微涼，亦然。智者誦法華，至藥王本事品，是真精
進，是名真法供養如來。豁然大悟，寂爾入定。親見靈山一會，儼然
未散。能如是悟，方可名大徹大悟，大開圓解。若云證實相法，則非
博地凡夫之所能為。南獄思大禪師，智者之得法師也。有大智慧，有
大神通，臨終有人問其所證，乃曰，我初志期銅輪，<little>（即十住位，破
無明，證實相，初入實報，分證寂光，初住即能於百三千大千世界，
示作佛身，教化眾生，二住則千，三住則萬，位位增數十倍，豈小可
哉，）</little>但以領眾太早，只證鐵輪而已。<little>（鐵輪，即第十信位，初信斷見
惑，七信斷思惑，八九十信破塵沙，伏無明，南獄思示居第十信，尚
未證實相法，若破一品無明，即證初住位，方可云證實相法耳，）</little>智
者大師，釋迦之化身也。臨終有問未審大師證入何位。答曰，我不領
眾，必淨六根。<little>（即十信位，獲六根清淨，如法華經法師功德品所明，）</little>
損已利人，但登五品。<little>（五品，即觀行位，圓伏五住煩惱，而見惑尚
未斷除）</little>蕅益大師臨終有偈云，名字位中真佛眼，未知畢競付何人。
<pb n="59"/>
<little>（名字位人，圓悟藏性，與佛同儔，而見思尚未能伏，何況乎斷，
未世大徹大悟人，多多是此等身分，五祖戒為東坡，草堂清作魯公，
猶其上者，次則海印信為朱防禦女，又次則雁蕩僧為秦氏子檜，良以
理雖頓悟，惑未伏除，一經受生，或致迷失耳，藏性，即如來藏妙真
如性，乃實相之異名，）</little>蕅益大師示居名字，智者示居五品，南獄示
居十信。雖三大師之本地，皆不可測。而其所示名字觀行相似三位，
可見實相之不易證，後進之難超越。實恐後人未證謂證，故以身說法，
令其自知慚愧，不敢妄擬故耳。三大師末後示位之恩，粉骨碎身，莫
之能報。汝自忖度，果能越此三師否乎。若曰，念佛閱經，培植善根，
往生西方之後，常侍彌陀，高預海會，隨其功行淺深，遲早必證實相。
則是決定無疑之詞，而一切往生者之所同得而共證也。又金輪咒法，
不許問事，唯許問善根，問法門。而末世眾生，無論有善根無善根，
皆當決定專修淨土，法門亦不須問。善根有，固宜努力。無，尤當篤
培。則善根亦不須問。只宜持咒，助修淨業。勿輒作法，煩瀆佛聖。
倘動輒作法，若身心不恭敬，不至誠，或致起諸魔事。唯一事宜作法，
而非汝等分上事。如有發心出家者，自未證道，不能觀機，上叩佛慈，
冥示可否，庶無匪徒敗種混人之弊。而今之收徒者，唯恐其不多。明
知為下流，尚急急欲收，唯恐其走脫。誰肯如此決擇。貪名利，喜眷
屬，致令佛法一敗塗地，莫之能興也。至於業障重，貪瞋盛，體弱心
怯，但能一心念佛，久之自可諸疾咸愈。普門品謂若有眾生，多於淫
欲瞋恚愚癡，常念恭敬觀世音菩薩，便得離之。念佛亦然。但當盡心
竭力，無或疑貳，則無求不得。然觀音於娑婆有大因緣。於念佛外，
兼持觀音名號亦可。或兼持楞嚴大悲等咒，亦無不可。至於閱經，若
欲作法師，為眾宣揚，當先閱經文，次看註疏。若非精神充足，見解
過人，罔不徒勞心力，虛喪歲月。若欲隨分親得實益，必須至誠懇切，
清淨三業。或先端坐少頃，凝定身心，然後拜佛朗誦，或止默閱。或
拜佛後端坐少頃，然後開經。必須端身正坐，如對聖容，親聆圓音。
不敢蔭一念懈怠。不敢起一念分別。從首至尾，一直閱去。無論若文
若義，一概不加理會。如是閱經，利根之人，便能悟二空理，證實相
法。即根機鈍劣，亦可以消除業障，增長福慧。六祖謂但看金剛經，
<pb n="60"/>
即能明心見性，即指如此看耳，故名曰但。能如此看，諸大乘經，皆
能明心見性，豈獨金剛經為然。若一路分別，此一句是甚麼義，此一
段是甚麼義。全屬凡情妄想，卜度思量。豈能冥符佛意，圓悟經旨，
因茲業障消滅，福慧增崇乎。若知恭敬，猶能少種善根。倘全如老學
究之讀儒書，將見褻慢之罪，獄聳淵深。以善因而招惡果，即此一輩
人也。古人專重聽經，以心不能起分別故。如有一人出聲誦經一人於
旁，攝心諦聽。字字句句，務期分明。其心專注，不敢外緣一切聲色。
若稍微放縱，便致斷絕，文義不能貫通矣。誦者有文可依，心不大攝，
亦能誦得清楚。聽者惟聲是，一經放縱，便成割裂。若能如此聽，
比誦者能至誠恭敬之功德等。若誦者恭敬稍疏，則其功德，難與聽者
相比矣。今人視佛經如故紙，經案上雜物與經亂堆。而手不盥洗，口
不漱蕩，身或搖擺，足或翹舉。甚至放屁摳腳，一切肆無忌禪，而欲
閱經獲福減罪，唯欲滅佛法之魔王，為之證明贊嘆，謂其活潑圓融，
深合大乘不執著之妙道。真修實踐之佛子見之，唯有黯然神傷，潛焉
出涕。嗟其魔眷橫興，無可如何耳。智者誦經，豁然大悟，寂爾入定。
豈有分別心之所能得哉。一古德寫法華經，一心專注，遂得念極情亡，
至天黑定，尚依舊寫。侍者入來，言天黑定了，只麼還寫，隨即伸手
不見掌矣。如此閱經，與參禪看話頭，持咒念佛，同一專心致志。至
於用力之久，自有一旦豁然貫通之益耳。明雪嶠信禪師，寧波府城人，
目不識丁。中年出家，苦參力究。忍人所不能忍，行人所不能行。其
苦行實為人所難能。久之大徹大悟，隨口所說，妙契禪機。猶不識字，
不能寫。久之則識字矣。又久之則手筆縱橫，居然一大寫家。此諸利
益，皆從不分別專精參究中來。閱經者亦當以此為法。此老語錄，已
入清藏。譚埽庵以名進士，皈依座下，為制道行碑，有一萬餘言。閱
經時，斷斷不可起分別。自然妄念潛伏，天真發現。若欲研究義理，
或翻閱註疏。當另立一時，唯事研究。當研究時，雖不如閱時之嚴肅，
亦不可全無恭敬。不過比閱時稍舒泰些。未能業消智朗，須以閱為主，
研究但略帶。否則終日窮年，但事研究。縱令研得如撥雲見月，開門
見山一樣，亦只是口頭活計。於身心性命，生死分上，毫無干涉。臘
月三十日到來，決定一毫也用不著。若能如上所說閱經，當必業消智
<pb n="61"/>
朗。三種情見，當歸於無何有之鄉矣。若不如是閱經，非但三種情見，
未必不生。或恐由宿業力，引起邪見，撥無因果。及淫殺盜妄種種煩
惱，相繼而興，如火熾然。而猶以為大乘行人，一切無礙。遂援六祖
心平何勞持戒之語，而諸戒俱以破而不破為真持矣，甚矣，修行之難
得真法也。所以諸佛諸祖，主張淨土者。以承佛慈力，制伏業力，不
能發現耳。當以念佛為主，閱經為助。若法華，楞嚴，華嚴，涅槃，
金剛，圓覺。或專主一經。或此六經，一一輪閱。皆無不可。而閱之
之法，斷斷不可不依吾說，而苟且從事。致令不思議利益，由肆無忌
憚，並分別妄情而失之。豈不哀哉，吾昔謂汝與師<little>（辰殳）</little>已能徹底信向
淨土法門。及觀汝問徐君諸稿，則又欲持咒，又欲研究戒學。以密咒
功德，淨土中無此稱述。便中心漾漾，毫無定見。汝是何等根機，而
欲法法咸通耶。其急切紛擾，久則或致失心。吾與徐君言，祈彼極力
開示，以盡法門師友之誼。師<little>（辰殳）</little>以密宗氣沖塵沾，皆獲解脫，淨宗
無此等益。何不觀五逆十惡，臨終獄現，念佛數聲，即獲往生乎。又
何不觀華嚴證齊諸佛之等覺菩薩，尚以十大願王迴向往生，以期圓滿
佛果乎。若謂有勝此者，便欲廢此修彼。何不體貼佛祖千經萬論殷勤
丁寧之至意乎。刻實論之，大乘法門，法法圓妙。但以機有生熟，緣
有淺深，故致益有難得與易得耳。善導，彌陀化身也。其所示專修，恐
行人心志不定，為餘法門之師所奪。歷敘初二三四果聖人，及住行向
地等覺菩薩。末至十方諸佛，盡虛空，遍法界，現身放光，勸捨淨土，
為說殊勝妙法，亦不肯受。以最初發願專修淨土，不敢違其所願。善
導和尚，早知後人者山看見那山高，渺無定見，故作此說。以死盡展
轉企慕之狂妄偷心。誰知以善導為師者，尚不依從。則依從之人，殆
不多見。豈夙世惡業所使，令於最契理契機之法，覿面錯過，而作無
禪無淨土之業識茫茫，無本可據之輪迥中人乎，哀哉。吾以汝究學心
切，若常致書通問，彼此皆為煩擾。因問師<little>（辰殳）</little>有無教乘法數等書，
令請去，則有處查閱。翻譯名義，係釋梵語名義之書。釋氏稽古略，
系載歷代佛門事跡之書。閱藏知津，係標示大藏經論語錄及諸著述大
意之書。龍藏匯記，即是清藏目錄。此諸書皆不可不有。有此諸書，
如一師相隨，有問即答。未斷煩惑之人，須依事懺。懇切極處，不思
<pb n="62"/>
議妙理，徹底圓彰。若捨事說理，只成得一個畫餅利益。說時則有，
用時則無。又高僧傳初二三四集，居士傳，比丘尼傳，善女人傳，淨
土聖賢錄，皆記古德之嘉言懿行。閱之，自有欣欣向榮之心，斷不至
有得少為足，與卑劣自處之失。宏明集，廣宏明集，鐔津文集，折疑
論，護法論，三教平心論，續原教論，一乘決疑論，皆護教之書。閱
之，則不被魔外所惑，而摧彼邪見城壘矣。此等諸書，閱之，能令正
見堅固，能與經教互相證明。且勿謂一心閱經，置此等於不問。則差
別知見不開，遇敵或受挫辱耳。汝書所陳，有未標示者，若能詳細體
察，其意固自彰彰。又二空，即我空法空。我空者，謂於五陰色受想
行識中，了知若色若心，<little>（色即色法，下四即心法）</little>悉皆因緣和合而
生，因緣別離而滅，了無主宰之實我可得。法空者，於五陰法，了知
當體全空。心經照見五蘊皆空，即是其義。只此法空之理，即是實相。
由破無明，證實相，故曰度一切苦厄也。實相者，法身理體，圓離生
滅斷常空有等相，而為一切諸相之本，最為真實。故名實相，此之實
相，生佛同具。而凡夫二乘，由迷背故，不能得其受用。喻如衣裡明
珠，由不知故，不免貧窮。非曰在迷凡夫與證真諦之二乘，無此理體
也。悟者，了了分明，如開門見山，撥雲見月。又如明眼之人，親見
歸路。亦如久貧之士，忽開寶藏。證者如就路還家，息步安坐。亦如
持此藏寶，隨意受用。悟則大心凡夫，能與佛同。證則初地不知二地
舉足下足之處。識此悟證之義，自然不起上慢，不生退屈。而求生淨
土之心，萬牛亦難挽回矣。又凡鈔錄文字，必須諦審精詳，不可粗略
了事。彌陀要解序，經成時大師節略，語句便不圓潤。而末後云：「不
敢與二翁競異，亦不必與二翁強同，譬如側看成峰，橫看成嶺，縱皆
不盡廬山真境，要不失為各各親見廬山而已。時師略去此譬，不必與
二翁強同之必字，訛作敢字，便成我慢自大，藐視二翁。意中便有二
翁所註違經，不敢依從之義。並與下譬相反。實為冤誣蕅益，貽誤後
學，讀之令人痛心疾首。今之時，是何時也。南北相攻，中外相敵。
三四年來，人死四五千萬。自有生民以來，未聞有如此之慘淒者。又
復風吹，水沖，地震，瘟疫，各處頻頻見告。又兼水旱，不一年中，
每兼受其災。諸物之貴，比昔幾倍。當斯時也，幸而得生，敢不竭力
<pb n="63"/>
專修淨業，以期往生淨土乎。敢以幸得之身，游逸其志，不注定一法，
而泛泛然致力於不契時機之法門乎。倘或一息不來，而欲再聞如此之
徑直法門，恐無有如是之僥幸也已。

<h2>復永嘉某居士書六</h2>
<le>（光）</le>既無學問，又無色力。若說話過多，目即發赤，而難觀
字矣，何可講經。況現有刻書一事，萬不能假手於人。即無一事，亦
不能應此事。汝所說之語，乃是為土木形骸裝金，聽得甚好。倘令人
識破，則不值半文矣。已後不可如此說話，免令<le>（光）</le>生慚愧，而人
見譏誚也。學道之人，道念重一分，則凡情輕一分，此必然之勢也。
然未斷惑之人，常須努力。若一放縱，舊病定至復發。見思惑斷盡者，
纔好任運騰驤，無須制束攝持也。人家欲興，必由家規嚴整始。人家
欲敗，必由家規頹廢始。欲子弟成人，須從自己所作所為，有法有則，
能為子弟作榜樣始。此一定之理。今欲從省事省力處起手，當以因果
報應為先入之言。使其習以成性，庶後來不至大有走作。此淑世善民，
齊家教子之第一妙法也。智者大師世稱釋迦化身。其所證者，誰得而
知。然佛為眾生現身作則，故即以凡夫自居。其曰我不領眾，必淨六
根者，以己誡人，乃現身說法也。以大師最初志期斷惑證真，直登地
等。<little>（地，十地，等等覺）</little>以弘法利生，荒曠自己禪定工夫，故止證
得圓五品觀行位而已。故曰，捐己利人，但登五品。五品者，即隨喜，
讀誦，講說，兼行六度，正行六度五種耳。圓五品位，圓悟藏性。<little>（藏
性即實相妙理，在纏名如來藏，出纏名法身，纏即無明，未斷，故名
在纏）</little>，與佛所悟，了無有二。圓伏見思塵沙無明煩惱，而見惑尚未
能斷。若斷見惑，即證初信。及至七信，則思惑斷盡，得六根任運不
染六塵之實證，故名六根清淨位。又於一一根中，俱能具六根功德，
作六根佛事，故亦名六根互用。如法華經法師功德品所說南獄即示居
此位。此位之人，不但有大智慧，而且有大神通。其神通又非小乘阿
羅漢所能比。故南獄生前歿後，皆有不可思議之事，令人若見若聞，
發起信心。南獄智者，皆法身大士。其實證地位，誰能測其高深。此
不過欲勉後世專精學道，而作此曲折耳。豈真止證十信相似位，五品
<pb n="64"/>
觀行位而已耶。我等博地凡夫，那堪擬彼。我等祗好粗持重戒，一心
念佛，兼修世善，以為助行。依永明蓮池之法行之，則無往不利矣。
自己改惡修善，一心念佛。凡一切親故並有緣之人，亦當以此教之。
其反對之人，當作憐憫想，不可強制令行。按牛頭吃草，萬萬做不得。
若曰我一心念佛，諸事不理，不唯與世法有礙，亦不與佛法相合。素
位而行，方為得之。勸人念佛修行，固為第一功德。然下而妻子兄弟，
上而父母祖妣，皆當勸之。倘不能於家庭委曲方便，令吾親屬，同得
不思議即生了脫之益。便為捨本逐末。利疏而不計利親。其可乎哉。
勸人念怫之功，淨土書中說者甚多，恐費筆墨，故不詳書。汝輿師壽
既修淨業，只可在家念佛。普陀不可常來。即其餘名山，縱然朝謁，
亦不過看看山景而已。豈若在家修持，不廢錢財時日。不勞身心奔
馳之為愈也。又無知愚人，以耳為目。一人傳虛，萬人傳實。妄謂地
藏菩薩，是暹羅國太子。其肉身塔遇閏大七月，彼國之王，親來開塔。
此等無稽之談，切不可當做真實，待至其時便去。以致人多地少，或
致推擠跌撲，備受痛苦。此系新羅國王族出家，姓金名喬覺，於唐玄
宗時來九華，居數十年。後坐脫，肉身不壞，遂以全身入塔。絕無開
塔之說。當唐之時，高麗有三國。一高句麗，二新羅，三百濟。後高
句麗吞滅二國，而但名高麗耳。近時愚人，不知新羅，遂訛作暹羅。
唐時亦無暹羅之名。彼系兩國，一暹國，一羅斛國。後並為一，遂名
暹羅。此僧事跡，俱載九華志，宋高僧傳。若欲一禮法顏，當於閑空
時節。九華香期，香客之多，多於普陀百倍。況今年有此謠言，其朝
山之人，不知比常時會期，更多幾倍。況塔在高處，前面若有二三百
人，即有推擠跌撲之事。若不洞事帶婦女去，其因擠而喪身失命者，
或亦難保。何可不依法言，而專信謠話，以自討煩惱也。<le>（光）</le>以二
尊人年高，恐汝等不知利害，以為盡孝，故不禁絡索言之。統祈洞察，
幸甚。

<h2>與徐福賢女士書</h2>
餘寄食普陀二十餘年，在家二眾，概無交涉。茲因至愚老友，
駐錫慈嚴，時常晤語。近來福嚴師至，不浹旬日，每過予捨，言及貞
<pb n="65"/>
操，輒興悲感。因慰之曰，彼雖貞烈可風，無奈不知修途。吾當略陳
綱要，令隨分隨力，篤修淨業耳。嚴師即隨禮懇，因為言曰。佛法者，
一切眾生即心本具之法也。三乘<little>（聲聞，緣覺，菩薩）</little>六凡，<little>（天，人，
阿修羅，地獄，餓鬼，畜生）</little>皆當遵行。在家出家，俱能受持。而況
女身多障，諸凡不能自由。離鄉別井，易招外侮譏毀。為爾慮者，只
宜在家持戒念佛，決志求生極樂世界。斷斷不可遠離家鄉，出家為尼。
至於研窮經教，參訪明師，乃決烈男子分內之事，非女人所宜傚法也。
女人但當篤修淨業，專持佛號。果能都攝六根，淨念相繼。自然現生
親證念佛三昧，臨終往生上品。縱未能親證三昧，亦得以高預海會，
長侍彌陀。由是親證無生，複本心性。無邊教海，皆悉了知。如寶鏡
當臺，萬象俱現。然後承佛慈力，及已願輪。不違安養，迥入娑婆，
種種方便，度脫眾生。俾一切有情，同登蓮邦，悉證無生，庶不負一
番決烈修持之心。可謂火裡蓮花，女中丈夫矣。凡修淨業，以決志求
生西方為本。而淨土法門，以信願行三法為宗。所言信者。須信娑婆
之苦，苦不可言，極樂之樂，樂無能喻。娑婆之苦，所謂生，老，病，
死，愛別離，怨憎會，求不得，五陰<little>（音印，與陰同，蓋復也，）</little>熾
盛。<little>（五陰熾盛者，謂眾生於色受想行識五陰之中，起惑造業，如火
熾然，不能止息也，此一屬招苦之因，前七乃所招苦果，娑婆之苦，
雖多逾恆沙，此八攝無不盡，諸苦既經身歷，不煩備釋）</little>極樂之樂，
約根身則蓮花化生，長生不死。體稟男質，絕無女形。不聞惡道之名，
況有其實。約器界則黃金為地，七寶為池，行樹參天，樓閣住空。思
衣得衣，思食得食。凡所受用，無不如意。而諸凡用度，皆是化現。
非如此土，由人力造作而成也。而彌陀導師相好光明，無量無邊，一
睹慈容，即證法忍。況復觀音勢至，清淨海會，各舒淨光，同宣妙音。
故雖具縛凡夫，通身業力。若能信願真切，即蒙佛慈攝受。一得往生，
則煩惱惡業，徹底消滅。功德智慧，究竟現前。能如是信，可謂真信。
欲詳知者，當熟讀阿彌陀經，無量壽經，觀無量壽佛經，此名淨土三
經，專談淨土緣起事理。其餘諸大乘經，咸皆帶說淨土。而華嚴一經，
乃如來初成正覺，為四十一位法身大士稱性直談一乘妙法。末後善財
遍參知識，於證齊諸佛之後，普賢菩薩為說十大願王，普令善財及與
<pb n="66"/>
華藏海眾，迴向往生西方極樂世界，以期圓滿佛果。而觀經下品下生，
五逆十惡，具諸不善，臨命終時，地獄相現，有善知識，教以念佛，
彼即受教稱念佛名，未滿十聲，即見化佛授手，接引往生。大集經云，末
法億億人修行，罕一得道，唯依念佛得度生死。是知念佛一法，乃上
聖下凡共修之道，若愚若智通行之法。下手易而成功高，用力少而得
效速。以其專仗佛力，故其利益殊勝，超越常途教道。昔人謂餘門學
道，似蟻子上於高山。念佛往生，如風帆揚於順水。可謂最善形容者
矣。若欲研究，阿彌陀經有澫益大師所著要解，理事各臻其極，為自
佛說此經來第一註解，妙極確極。縱令古佛再出於世，重注此經，亦
不能高出其上矣。不可忽略，宜諦信受。無量壽經有隋慧遠法師疏，
訓文釋義，最為明晰。觀無量壽佛經有善導和尚四帖疏，唯欲普利三
根，故多約事相發揮。至於上品上生章後，發揮專雜二修優劣，及令
生堅固真信，雖釋迦諸佛現身，令其捨此淨土，修餘法門，亦不稍移
其志。可謂淨業行者之指南針也。若夫台宗觀經疏妙宗鈔，諦理極圓
融，中下根人，莫能得益。故不若四帖疏之三根普被，利鈍均益也。
既知如上所說義理，必須依此諦信。自己見得及者如是信，即自己見
不及者，亦必也如是信。仰信佛言，斷斷不可以已凡情不測，稍生絲
毫疑念。方可謂真信矣。既生信已，必鬚髮願。願離娑婆，如獄囚之
冀出牢獄。願生極樂，如窮子之思歸故鄉。若其未生淨土以前，縱令
授以人天王位，亦當視作墮落因緣，了無一念冀慕之想。即來生轉女
為男，童真出家，一聞千悟，得大總持，亦當視作纖曲修途，了無一
念希望之心。唯欲臨命終時，蒙佛接引，往生西方。既得往生，則了
生脫死，超凡人聖，位居不退，忍證無生。回視人天王等，及出家為
僧，不知淨土，修餘法門，歷劫辛勤，莫由解脫者，如螢火之與杲日，
蟻垤之與泰山矣。可勝悲哉，可勝悼哉。以故修淨土人，斷斷不可求
來生人天福樂，及來生出家為僧等。若有絲毫求來生心，便非真信切
願，便與彌陀誓願間隔，不能感應道交，蒙佛接引矣。以此不可思議
殊勝妙行，竟作人天有漏福因。而況享福之時，必造惡業。既造惡業，
難逃惡報。如置毒於醍醐之中，便能殺人。不善用心者，其過如是。
必須徹底斬斷此等念頭，庶淨土全益，通身受用矣。既有真信切願，
<pb n="67"/>
必須志心執持南無阿彌陀佛六字聖號。無論行住坐臥，語默動靜，穿
衣吃飯，及大小便利等，總不離此六字洪名。<little>（或四字持亦可）</little>必須
令其全心是佛，全佛是心，心佛無二，心佛一如。若能念茲在茲，念
極情忘，心空佛現。則於現生之中，便能親證三昧。待至臨終，生上
上品。可謂極修持之能事也已。至於日用之中，所有一絲一毫之善，
及誦經禮拜種種善根，皆悉以此功德，迴向往生。如是則一切行門，
皆為淨土助行，猶如聚眾塵而成地，聚眾流而成海，廣大淵深，其誰
能窮。然鬚髮菩提心，誓願度生。所有修持功德，普為四恩三有法界
眾生迴向。則如火加油，如苗得雨。既與一切眾生深結法緣，速能成
就自己大乘勝行。若不知此義，則是凡夫二乘自利之見，雖修妙行，
感果卑劣矣。念佛雖一切時，一切處，皆無妨礙。然須常存敬畏，必
須視佛像一如活佛。視佛經祖語，一如佛祖對已說法一樣，不敢稍存
疑慢。雖孝子之讀遺囑，忠臣之奉敕旨，當不過是。至於平時念佛，
聲默隨意。若睡臥，大小便，澡身濯足等，及經過臭穢不潔之地，俱
宜默念，不可出聲。出聲則便為不恭，默念則功德一樣。吾常謂欲得
佛法實益，須向恭敬中求。有一分恭敬，則消一分罪業，增一分福慧。
有十分恭敬，則消十分罪業，增十分福慧。若或了無恭敬，則雖種遠
因，而褻慢之罪，有不堪設想者矣。今之在家讀佛經者，皆犯此病。
故於有緣者前，每諄諄言之。念佛必須攝心，念從心起，聲從口出，
皆須字字句句，分明瞭了。又須攝耳諦聽，字字句句，納於心中。耳
根一攝，諸根無由外馳，庶可速至一心不亂。大勢至所謂都攝六根，
淨念相繼，得三摩地，斯為第一者，即此是也。文殊所謂反聞聞自性，
性成無上道者，亦即此是也。切不可謂持名一法淺近，捨之而修觀像
觀想實相等法。夫四種念佛，唯持名最為契機。持至一心不亂，實相
妙理，全體顯露。西方妙境，徹底圓彰。即持名而親證實相，不作觀
而徹見西方。持名一法，乃入道之玄門，成佛之捷徑。令人教理觀法，
皆不了明。若修觀想實相，或至著魔。弄巧成拙，求昇反墜。宜修易
行之行，自感至妙之果矣。淨土十要，乃澫益大師以金剛眼，於闡揚
淨土諸書中，選其契理契機，至極無加者。第一彌陀要解，乃大師自
注。文淵深而易知，理圓頓而唯心。妙無以加，宜常研閱。至於後之
<pb n="68"/>
九種，莫不理圓詞妙，深契時機。雖未必一一全能瞭然，然一經翻閱，
如服仙丹。久之久之，即凡質而成仙體矣。<little>（此是譬喻法門之妙，不
可錯會謂令成仙，）</little>淨土聖賢錄。歷載彌陀因中行願。果上功德。及
觀音，勢至，文殊，普賢，馬嗚，龍樹，諸菩薩，自行化他之事。次
及遠公，智者，暨清初諸大祖師善知識往生事跡。及比丘尼王臣士庶
婦女惡人，畜生，念佛往生之事。又復采其言論之切要者，並錄傳中，
俾閱者取法有地，致疑無由。以古為師，力修淨業。較參叩知識，更
加真切矣。龍舒淨土文，斷疑起信，修持法門，分門別類，縷析條陳。
為導引初機之第一奇書。若欲普利一切，不可不從此以入手。此上三
種，及無量壽經疏，觀經四帖疏，共五種，前已為福嚴師說，令請而
郵寄，不知已請得否。若無，當寄回音，即為郵寄。有此諸書，淨土
眾義，可以備知。縱不遍閱群經，有何所欠。倘不知淨土法門，縱令
深入經藏，徹悟自心。欲了生死，尚不知經幾何大劫，方能滿其所願。
阿伽陀藥，<little>（梵語阿伽陀，此云普治，普治一切諸病也，）</little>萬病總治。
此而不知，可痛惜哉。知而不修，及修而不專心致志，更為可痛惜也
已矣。女人出門，大有妨礙，況用度艱難，更為不便。受戒一事，若
男子出家為僧，必須入堂習儀，方知叢林規矩，為僧儀則，則遊方行
腳，了無妨阻。否則十方叢林，莫由住止。若在家女人，家資豐厚，
身能自主，詣寺受戒，亦非不可。至於身家窮困，何必如此。但於佛
前懇切至誠，懺悔罪業一七日，自誓受戒。至第七日，對佛唱言，我
弟子福賢，誓受五戒，為滿分優婆夷，<little>（優婆夷，此云近事女，謂既
受五戒，堪事佛故滿分者，五戒全持也。）</little>盡形壽不殺生，盡形壽不
偷盜，盡形壽不淫欲，<little>（若有夫女，則曰不邪淫，）</little>盡形壽不妄語，盡形
壽不飲酒。如是三語，即為得戒。但自志心受持，功德並無優劣。切
勿謂自誓受戒者，為不如法。此系梵網經中如來聖訓。普陀秋不傳戒。
傳戒在於正月上旬開堂，至二月十九圓滿。然祈安住修持淨業，不可
奔馳跋涉。倘或執著不改，便為不識好惡。妨自已之清修，負老僧之
忠言。我欲汝即生成就道業，斷不至障汝法緣。汝但諦思，自知取捨。
至於不能出家，即欲捨命，此念雖烈，此心實癡。今之尼僧，誰堪為
師。住持庵廟，強暴實多。汝既是女，上士則難為禦侮，為避嫌故。
<pb n="69"/>
下愚則竭力夤緣，欲造業故。汝祗知出家為尼之解脫，不知出家為尼
之障礙。故不辭煩瑣，剴切言之。汝將謂捨命便解脫乎。不知識隨業
牽，又復受生。驢女馬女，亦未可知。欲復得人女之身，恐未有此之
大幸。縱令復得人女，或得為男，或為人王，天王，安保其能遇佛法
而信受也。又安保其於佛法中，又復遇此即生了脫之淨土法門也。縱
令能遇，何若今生忍耐住世，報盡即生西方之為愈也。汝從生已來，
有如此為汝籌畫者否。倘或不依吾言，即為忘恩負義，則將來之苦，
當更甚於今日無量無邊倍矣。把手牽他行不得，直須自肯始相應。可
聽與否，祈自裁度。並祈以此告福蓮貞女知之。

<h2>與康澤師書</h2>
<le>（光）</le>宿業深重，現行劣弱。雖起長期，絕無進步。妄念勝於
佛念，業識障彼智識。佛慈普被，猶不蒙益。每一思及，慚赧無喻。
然佛既不以攝受誑人，<le>（光）</le>必以死期敗烈，<little>（死期敗烈、北方土語、
烈者功烈、敗者敗壞、如張巡守睢陽、誓立滅賊功烈、以死為期、決
不退敗、若不死必定要成此功烈、若死纔見敗壞耳、此語北人常談、
南方來曾未聞、故標其意致耳、）</little>哀求加被。即當時不蒙加被，終有
加被之日。今擬三十隨眾過年，至初一日仍復起期，直至和尚退院，
方始解期，再定後來章程。決定要得心佛相應，方可稍安此心。現在
法道日見傾頹，後來事體，將有不忍言者。宜著力念佛求生西方，庶
不虛此出家修行矣。否則恐後來雖欲修行，無地可修，雖欲求法，無
法可求矣。奈何奈何。期中略將無量壽經疏，細閱兩遍。其玄譚總判，
雖不及台宗。而消釋文義，甚是清楚。不可不看。觀經疏，閱三遍。
善導和尚專以平實事相法門，接引末世凡夫。不用觀心約教等玄妙法
門，其慈悲可謂至極無加矣。良以業識未消，三昧未成，縱談理性，
終成畫餅。又以古人聞理性當體便是，則進行彌速。今人聞此等語言，
則廢弛道業，但欲任已業識茫茫之天真耳。其書經中外抄錄，錯訛不
勝其多。仁山楊子，凡點句讀處皆恰當。至於校訛，亦只照樣校對，
並未厘正錯訛，如所刻彌陀疏鈔等。<le>（光）</le>不惜獲罪，略為正訂。覺
善導婆心，更加親切。然不敢與楊子及今之當道弘法者觀。彼若見之，
<pb n="70"/>
將又如通公之罵聰明人耳。往生論註，閱一遍。文義顯豁直捷。真能
上繼匡廬，下啟天台西河長安等。宜細看之。此三種訛字皆標於頂格。
待明春解期時當呈上一覽。

<h2>與諦閑法師書</h2>
<le>（光）</le>自出家以來，即信淨土一法。但以業障所遮，二十年來，
悠悠虛度。口雖念佛，心不染道。近蒙法師訓勵，誓期不負婆心。無
奈昏散交攻，依舊昔時行履。因日閱十餘紙淨典，以發勝進之心。至
寶王隨息法門，試用此法，遂覺妄念不似以前之潮湧瀾翻。想久而久
之，當必有霧散雲消徹見天日之時。又查文類，聖賢錄，皆錄此一段。
因悟慈雲十念，謂籍氣束心，當本乎此。而蓮宗寶鑒亦載此法。足見
古人懸知末世機宜，非此莫入，而預設其法。然古人不多以此教人者，
以人根尚利，一發肯心，自得一心。而今人若<le>（光）</le>之障重根鈍者，
恐畢生不能得一念不亂也。故述其已私，請益高明。當與不當，明以
告我。<le>（光）</le>又謂只此一法，具攝五停心觀。若能隨息念佛，即攝數
息念佛二觀。而攝心念佛，染心漸可斷絕，瞋恚必不熾盛，昏散一去，
智慧現前，而愚癡可破矣。又即勢至都攝六根法門。愚謂今之悠忽念
佛者，似不宜令依此法。恐彼因不記數，便成懈怠。有肯心者，若不
依此法，決定難成三昧。法師乘願利人，自雖不用，當為後學試之，
以教來哲。若是利根，一七二七定得一心。縱<le>（光）</le>之昏鈍魯劣，想
十年八年或可不亂矣。

<h2>與玉柱師書</h2>
竊聞如來為一大事因緣故出現於世，隨機逗教，說種種法，無非欲令眾生開
示悟入佛之知見而已。然佛之知見，眾生本具。而無始迷昧，淺深不同。迷
之淺者，隨修一法，便得悟入。迷之深者，匪仗彌陀宏誓願力，往生淨土，決
難克證。況茲一門，為諸法之歸宿，乃修證之極致。如來初成正覺，說華嚴
經，具無量法門，收一乘根性。而善財于證齊諸佛之後，普賢菩薩乃令發十
大願王，導歸極樂。并勸海會大眾，咸求往生。由是而諸大乘經皆悉讚揚。
而淨土三經專明其致。有謂淨土為權漸小乘，而不肯修習，復障他修者。總
<pb n="71"/>
因未能研究大乘經論，但執直指之指，未見自心之月。觀華嚴行願品可以知
矣。而況迦葉、阿難、馬鳴、龍樹、智者、永明等諸大祖師，皆註經造論，
極力讚揚。謂非六方諸佛之化身，兩土教主之嫡嗣者乎。所由千經萬論，處
處指歸。往聖前賢，人人趣向，矧茲末世，人根陋劣，知識希少。捨此一法
，其何能淑。願兄於宗教之暇，略分心於此法。自利利他，報佛深恩。如或
不無疑惑，當廣閱淨土經論。而淨土十要，斷疑啟信，乃破堅衝銳之元勳。
當先讀之。而彌陀疏鈔並演義，尤為參研宗教之良導。愈當熟讀而精思之，
非徒發明淨土而已。中峰謂禪者淨土之禪，淨土者禪之淨土。二書之謂也。
又兄欲遍搜賢宗妙註，而疏鈔二書，乃賢宗妙註之最切于身心修證者。當購
而研之。其妙利非弟所能形容也。

<h2>與廣東許豁然居士書<little>（代康澤師作）</little></h2>
居土<little>（士）</little>身居善堂，力行善事，終日宣講，勸人為善。擔荷聖賢居家
為政在野盡忠之道，遵守佛祖諸惡莫作眾善奉行之法。每一思及，羡
慕不已。然善事固有大小不同，善書亦有淺深不等。欲令自他同登善
域，宜擇其善書之最精微顯著者，刊印流通。使天下後世之見聞此書
者，皆悉改過遷善，希聖希賢。何異閣下遍提天下後世之耳而面命之。
較宣講於一時一處者，其功德大小，不可同年而語矣。但善書雖多，
所說皆世間小因小果。惟安士全書，覺世牖民，盡善盡美。講道論德，
超古超今。言簡而該，理深而著。引事跡則證據的確，發議論則洞徹
淵源。誠傳家之至寶，亦宣講之奇書。言言皆佛祖之心法，聖賢之道
脈。淑世善民之要道，光前裕後之秘方。若能依而行之，則繩武聖賢，
了生脫死，若操左券以取故物。與彼世所流通善書，不啻有山垤海潦
之異。茲因了得師由普陀朝九華，<little>（衲）</little>特令繞道至金陵請來，呈於
閣下，祈細心玩索，則食嘉餚而知旨，學至道而知善，其刊板流通博
施濟眾之心，必有決江河而莫御之勢焉。安士先生姓周名夢顏，一名
思仁，江蘇昆山諸生也。博通三教經書，深信念佛法門。弱冠入泮，
遂厭仕進。發菩提心，著書覺民。欲令斯民先立於無過之地，後出乎
生死之海。故著戒殺之書，曰萬善先資，戒淫之書，曰欲海回狂。良
以眾生造業，唯此二者最多，改過亦唯此二者最要。又著陰騭文廣義，
<pb n="72"/>
使人法法頭頭，皆知取法，皆知懲戒。批評辯論，洞徹精微。可謂帝
君功臣。直將垂訓之心，徹底掀翻，和盤托出。使千古之上，千古之
下，垂訓受訓，兩無遺憾矣。以其以奇才妙悟，取佛祖聖賢幽微奧妙
之義，而以世間事跡文字發揮之，使其雅俗同觀，智愚共曉故也。又
以修行法門，唯淨土最為切要。又著西歸直指一書，明念佛求生西方，
了生脫死大事。良以積德修善，只得人天之福，福盡還須墮落。念佛
往生，便入菩薩之位，決定直成佛道。前三種書，雖教人修世善，而
亦具了生死法。此一種書，雖教人了生死，而又須力行世善。誠可謂
現居士身，說法度生者。不謂之菩薩再來，吾不信也。竊念虞舜為善，
捨己從人。商書修德，主善為師。素知閣下及同堂諸位善人，無功不
立，有善皆納。敢請刊板，宣講流通，則展轉傳揚，燈燈相續，盡未
來際，皆受其賜。祈發救世之婆心，勿以人微而廢言，則幸甚幸甚。
居士傳，係乾隆間蘇州長洲進士彭紹昇，博覽群書之暇，采自漢至今
之大忠大孝，清正廉潔，有功名教，深通佛法者，錄其入道修證之事，
兼載發揮佛法之文。人有數百，書成六冊。三教平心論，係元學士劉
謐所作。先明三教並是勸人止惡行善，不可偏廢。次明極功淺深不同。
後廣破韓愈之說，並歐陽程朱之說。釋氏稽古略，以歷代紀年為綱，
儒釋事跡為目。自伏犧至明末以來，國家之治亂，佛法之興衰，信毀
之罪福，修持之利益，祖師法言，高僧行實，並及出格忠孝，至極奸
惡，皆錄其大端。使人展卷便知法戒，端坐曠觀古今。豈徒有益於
修道之士，而實為讀書論古者之袖裹奇珍也。佛法唯教人止惡修善，
明心見性，斷惑證真，了生脫死。一大藏經，絕無一字教人運氣煉丹，
求成仙昇天，長生不老者。國初魔民柳華陽作慧命經，盡用佛經祖語，
證煉丹法。挽正作邪，以法謗法。未開眼人，見其邪說，認為真實，
正見永失。所言所修，皆破壞佛法。而猶囂囂自得，謂吾幸遇真乘，
得聞正法。所謂認賊為子，煮砂作飯，一盲引眾盲，相牽入火坑。可
不哀哉。夫煉丹一法，非無利益。只可延年益壽，極功至於成仙昇天。
尚非老子真傳，況是佛法正道。孔子曰，朝聞道，夕死可矣。老子曰，
吾有大患，為吾有身。若能領會此語，便不被彼所迷。兼能熟閱安士
全書，居士傳，平心論，稽古略等書。則明鏡當臺，妍丑自分。洪爐
<pb n="73"/>
驗金，真偽立判。恐曾從事此書，故不禁？縷云。禪宗一法，惟令人
真參實悟。故所有言句，皆無義路。不可以凡夫知見，作文字義理領
會。若非親近明眼善知識，及用拌命死心一番工夫參究，必不能頓明
自心。心既不明，必不解祖師意旨。切不可依文解義，學口頭禪。譬
如山野小民，妄號帝王，罪必滅族。凡稽古略居士傳及一切語錄中機
鋒轉語，切勿妄會，至禱至禱。

<h2>復丁福保居士論臂香書</h2>
　　臂香者，於臂上然香也。靈峰老人，日持楞嚴梵網二經，故於然
香一事，頗為頻數。良以一切眾生，無不愛惜自身。保重自身。於他
則殺其身，食其肉，心更歡樂。於己則蚊噆芒刺，便難忍受矣。
如來於法華楞嚴梵網等大乘經中，稱贊苦行。令其然身臂指，供養
諸佛。對治貪心及愛惜保重自身之心。此法於六度中仍屬佈施度攝。
以佈施有內外不同。外則國城妻子，內則頭目髓腦。然香然身，皆所謂
捨。必須至心懇切，仰祈三寶加被。唯欲自他業消慧朗，罪滅福增。
<little>（言自他者、雖實為已、又須以此功德、迴向法界眾生、故云自他、）</little>
絕無一毫為求名聞及求世間人天福樂之心，唯為上求佛道下化眾生而
行。則功德無量無邊，不可思議。所謂三輪體空，四弘普攝。功德由
心願而廣大，果報由心願而速獲。其或心慕虛名，徒以執著之心，效
法除著之行。且莫說然臂香，即將全身通然，亦是無益苦行。以以執
著心，求名譽念。既無三輪體空之解，又無四弘普攝之心。以如來破
除身見之法，轉增堅固身見。罪福由心而分，果報由心而異。故華嚴
謂牛飲水成乳，蛇飲水成毒，智學證涅槃，愚學增生死者，此也。

<h2>與廣東蕭永華孝廉書<little>（代康澤師作）</little></h2>
　　五燈會元，各經房仿單俱無，無從購請。但不知閣下求此書之意
，故不禁？縷云：「為真參實悟，洞明自心，徹見父母夫生前本來面目
耶。抑欲學其一棒一喝，喝佛罵祖，但取口舌辯給，以邀譽於流俗耶
。或欲記其言句，以雄筆札，使揮毫染翰時，神機活潑，文詞幽邃，
如蘇子瞻輩出詞吐氣，殆非食人間煙火者所能也。若欲得第一者，須
<pb n="74"/>
先研究佛經，使教眼明瞭。又須親近具眼高人，得聞一言一句，窮參
力究。至力極功純，自然冷灰豆爆，徹悟自心，如伸手見掌，了無自
他之疑。又須高人印證，恐或錯認消息。若能如此，再看此書及一切
禪書，猶家里人共家里人說家裡話，但有所益，毫無所損。若未能如
上用功，及開悟印證。先觀禪書，欲得開悟者。如蒙塵故鏡，欲頓發
光明，不去磨垢，但涂白粉，涂至經劫，亦無光發。所謂依他作解，
塞自悟門，說食數寶，何濟飢貧。若欲得第二者，則雖是善因，反招
惡果。此現世僧俗同陷之萬丈深坑也。良以禪宗舉揚，皆歸向上一著
。悟者便能神會，迷人盡隨語轉，不知古人棒喝喝罵之意，便以此為
行持。其失豈止王莽學周公，曹操學文王。醍醐上味，為世所珍，遇
斯人等，翻成毒藥。裴公美謂得其意則疾成佛道，失其旨則永入泥犁
。可不懼哉。祈閣下勿萌此念也。至於欲文類古人作詞料用者。不知
古人皆於自心大有發明，故出言吐詞，妙合禪機。譬如庖丁解牛，由
基射猿，非學而能者也。

<h2>與某居士書<little>（代了餘師作）</little></h2>
仲春來山，瞬息半載。縱壽百年，彈指即過。一息尚存，當求出
路。毋使臨終，悔之無及。每憶經云，人身難得，中國難生，佛法難
遇，信心難生。四者幸備，尤當努力。如登寶山，要得摩尼。良以在
凡夫地，未斷惑業，生死不了，難免墮落。所以如來極勸眾生，發真
信心，及切願心，持佛名號，求生淨土。當以供養三寶，守戒一生，
一切所作，種種功德，不求來生人天福報，不求現世長壽康寧，唯求
臨終往生淨土。則與佛誓願相契相合，感應道交，定滿所願。如人墮
海，有船來救，若肯上船，即登彼岸。求人天福，不求往生，如不上
船，難免沈溺。佛欲令汝超凡入聖，汝卻願得有漏之福。福報一盡，
永墮三途，如摩尼珠，用彈簧雀。所得者少，所失者多。可不惜哉，
宜警省者焉。當知念佛往生一法，乃一切眾生速出生死之第一要道，
實一切諸佛疾成正覺之最上法門。不可以簡便易行，視作等閑。必須
以勤懇志心，方能成辦。至於修持法則，龍舒文中具載。又有安士全
書，且載念佛往生法則並隨事積德，居塵學道，齊家教子，淑世善民
<pb n="75"/>
，種種法則，悉臻奧妙。可謂通儒釋於不二，冠古今而無雙。一切緇
素男女，皆堪永為龜鑑者也。

<h2>與海鹽某夫人書<little>（代悟開師作）</little></h2>
身乃招苦之本，厭乃得樂之基。宿因厚而現善濃，則多劫之重報，
轉而現生輕受。罹災戾而猛修持，則娑婆之痛苦，即是極樂導師。當
作償債之想，懊悶自消。倘生怨尤之心，罪障續起。逆來順受，始為
樂天知命之人。厭此欣彼，方是修淨念佛之士。緬想居士崇信大法，
世德相承，固當報享康寧，何緣身膺篤疾。得非彌陀如來觀音大士，
他心天眼，放大光明，借夫人之幻病，作同人之棒喝，俾於苦海，普
拯沈溺耶。敢祈深勸子媳，以及奴僕，外及族黨，與諸親眷，悉令戒
殺放生吃素念佛。則淨如之家法，千秋續美。庶熙朝之天爵，萬古聯
芳。如是則只此淒淒之病身，為苦海之舟楫。惶惶之病話，作塵世之
津梁。又何待證無生忍，方可入俗利生。登不退地，始堪現身說法也
哉。經云，至心念佛一聲，能滅八十億劫生死重罪。教人念佛一聲，
勝於百年所行七寶佈施。但能至心念佛，則病無不愈，馮氏夫人之芳
躅可追。教人念佛，則生品最高，荊王夫人之懿范不遠。以此禱佛，
立見痊愈。請即致力，無或疑貳。又淨如彌陀疏鈔擷，言簡而精，理
深而著，乃淨土之要書，實初機之良導。宜熟閱之。並祈有便人來，
多帶幾部，以廣淨如法施。

<h2>與海鹽顧母徐夫人書<little>（代悟開師作）</little></h2>
某某來山，問及起居。言日閱禪錄，常談機鋒。愚謂衰老之年，
當勤念佛，即淨為宗，方有實詣。請試論之。禪與淨土，理本無二。
若論事修，其相天殊。禪非徹悟徹證，不能超出生死。故溈山云：「可
中頓悟正因，便是出塵階漸。生生若能不退，佛階決定可期。又云，
初心從緣，頓悟自性。猶有無始曠劫習氣，未能頓盡，須教渠盡除現
業流識。弘辨謂頓悟自性，與佛同儔。然有無始習氣未能頓盡，須假
對治，令順性起用。如人吃飯，不一口便飽。長沙岑謂天下善知識未
證果上涅槃，以功未齊於諸聖故也。所以五祖戒又作東坡，草堂清復
<pb n="76"/>
為魯公。古今宗師，徹悟而未徹證者，類多如此。良由惟仗自力，不
求佛加，絲毫惑業不盡，生死決不能出。淨土則具信願行三，便可帶
業往生。一得往生，則永出生死。悟證者頓登補處，未悟者亦證阿鞞
。所以華藏海眾，悉願往生。宗教知識，同生淨土。良由全仗佛力，
兼自懇心。故得感應道交，由是速成正覺。為今之計，宜屏除禪錄，
專修淨業。於一塵不染心中，持萬德洪名聖號。或聲或默，無雜無間
。必使念起於心，聲入乎耳，字字分明，句句不亂。久之久之，自成
片段。親證念佛三昧，自知西方宗風。是以觀音反聞聞自性之工夫，
修勢至都攝六根淨念相繼之淨業。即淨而禪，孰妙於是。

<h2>復永嘉某居士書一</h2>
念佛之人，亦非不可持咒。但須主助分明，則助亦歸主。若泛
泛然無所分別，一目視之，則主亦非主矣。准提大悲，豈有優劣。心
若至誠，法法皆靈。心不至誠，法法不靈。一句佛號，包括一大藏教，
罄無不盡。通宗通教之人，方能作真念佛人。而一無所知一無所能之
人，但止口會說話，亦可為真念佛人。去此兩種，則真不真皆在自己
努力，依教與否耳。至於修行淨土，有決定不疑之理。何必要問他人
之效驗。縱舉世之人，皆無效驗，亦不生一念疑心。以佛祖誠言可憑
故。若問他人效驗，便是信佛言未極，而以人言為定。便是偷心，便
不濟事。英烈漢子，斷不至捨佛言而取信人言。自已中心無主，專欲
以效驗人言為前途導師，可不哀哉。隨自意三昧，乃從凡至聖通途修
法。其言初發心菩薩。雖該攝一切凡夫，實則乃是三心圓發三德圓證
之圓初住菩薩，<little>（約別教則是初地）</little>以正因理心發，證法身德。瞭因
慧心發，證般若德。緣因善心發，證解脫德。故能於十方世界，現十
法界身，普應群機，上求下化。汝將謂初發心即凡夫之初發。心修行
者而已乎，汝見金輪所示悟二空法證實相理，便踴躍歡喜，即欲擔荷
。<le>（光）</le>恐汝著魔，故詳示其身分，令汝瞭然無惑。悟二空法，證實
相理，正此初發心菩薩之身分耳。其書中所示之法，凡夫皆可依之而
修。其所示之身分，且莫說凡夫。聲聞緣覺具大神通，尚不能彀，何
況凡夫。其書另刻出時，當諦視之。於無所住生心，<little>（一）</little>不住法而行布
<pb n="77"/>
施，<little>（二）</little>三輪體空，<little>（三）</little>一道清淨之義，<little>
（四，此四句乃佛法綱
要、看經修行者宜知之、）</little>大有發明。<le>（光）</le>欲取此義為頌揭出，令
閱者得其綱要。已與蔚如言之。而人事叢沓，力不暇及，且待來年。
十往生經，乃觀經初首三種淨業之流，刻以傳世，亦無不可。已與蔚
如言之。而其錯字等未暇標示，當將原經寄去。古字雖不錯，亦不宜
用。至言觀身不觀一切，唯觀無緣。無緣者，即隨自意三昧謂空無所
有性。既無所有，故無從用其攀緣。若不從根本上一刀兩斷，則心緣
紛紛，何能解脫。此數語簡略之極，而意義宏深。祈與蔚如言之。

<h2>復永嘉某居士書二</h2>
法幢和尚，宿具靈根。初為真儒，後為真釋。可謂不枉讀書學道
耳。世有真儒，方有真僧。彼無賴之徒出家者，固皆破壞佛法之魔王
外道也。其語錄皆痛快直捷，豁人心目。可以刊板流通，以為禪家法
寶。然此乃唯發揮直指人心見性成佛之道。吾人專修淨業，勿於彼言
句中捉摸卜度，以致兩失其益。不可不知。宗家提倡，唯指本分，此
外概不闡發。其修因克果，斷惑證真，皆密自修持耳。門外漢見宗家
不提此等修證道理，遂謂宗家全不用此等法，便成謗宗及謗佛謗法矣
。馬僧摩見地高超，文字美妙，亦可壽梓流通。王幻如於宗門非無見
處。但以不肯深研教理，兼亦絕未親返知識，故祇成一個宗門文字知
見而已。其人於光緒廿一年乙未春至普陀，於法雨寺住持化聞和尚座
下披剃。未受戒，居半載歸家，而遂復為居士。初冊中謂丙申至普陀
，與化聞為知己，擬欲剃染，因家事促歸。其言行不相應，於此可見
。<le>（光）</le>曾見其人，未與一言相交。問其常與相唔者，彼何行持。言
亦不念佛，亦不看經。其明心錄中所說，半皆彼昔時鏡花集中之言。
其禪宗之意，實有所得。禪宗之行，實未措辦。故致不知時務，妄投
法藥，致令無知無識者，學此空套子話，反撥棄經中實理實事以自盲
盲人耳。其始終不露出朝代及年號者，皆其意欲後世謂己是上古之高
人而已。此全體是凡夫生死結業心，何嘗有任運隨緣自樂天真之意。
此等人亦不可贊，恐人因我贊而認彼為全是。亦不須謗，恐人因我謗
而謂彼為全非。但子守子法，吾行吾道即已。那有閑工夫論他家不關
<pb n="78"/>
己分之閑事乎。卍蓮淨土詩小序，前兩行發明遮表一心，亦屬謬論。
善導專修淨業，可名表專一心。永明萬善圓修，何名遮專一心。直是
一錯到底。當云淨土法門，修有專圓。由眾生根器不一，致諸祖立法
不同。善導令人一心持名，莫修雜業者。恐中下人以業雜致心難歸一
，故示其專修也。永明令人萬善齊修，迴向淨土者。恐上根人行墮一
偏，致福慧不能稱性圓滿，故示其圓修也。要之人未到大徹大悟地位
，其立言決難無弊。譬如井蛙，祇見一井量之青天而已。隨自意三昧
校正重刻序，於初發心菩薩，約大心凡夫，通說。約圓教初發心住菩
薩，正說。了此則不生我慢與退屈二種過愆矣。

<h2>復永嘉某居士書三</h2>
普陀已來過幾次，當在家息心念佛，不可常來。來則曠功費日耗
財，於己於他，均無利益。未曾來過，一瞻菩薩道場則可。已經來過
，便可在家供養恭敬禮拜。豈菩薩唯在普陀，不遍界以應感乎哉。觀
音菩薩，常在一切眾生起心動念處，顯大神通，演說妙法。無奈眾生
迷背錯過，孤負慈恩。倘能常念觀世音菩薩名號，自於一切時一切處
，常蒙覆被矣。宜以此意，轉告一切知交。

<h2>復永嘉某居士書四</h2>
　　茲知欲居通州之意。雖志在成就子弟，而不知子弟之成，唯在
家教。凡屬子女，必須從幼教以孝弟忠信，勤儉溫恭。至其長而入學
讀書，方有受益之基。倘自幼任性而慣。且無論無天姿無善教。即有
天姿有善教，亦祇成得個文字工人，儒門敗類而已。世有才高北斗，
學富五車，而其所作所為，皆仗此聰明，以毒害生靈，毀滅道義者。
其原皆由初無家教以為之肇也。文王刑於寡妻，至於兄弟，以御於家
邦。與大學欲治天下國家者，必從格物致知誠意正心而起，同一臭味
。此儒門教人希聖希賢之無上秘訣。捨是而求，皆其末耳。為今之計
，子女當能言語知人事時，即於家庭先令認字塊。<little>（女子雖不必令其
造大學問、斷不可不識字、不通文理、母尚宜胎教、若識字通文理、
則所生子女、便易為學矣、）</little>每一塊紙方，祇寫一字，不可兩面俱寫
<pb n="79"/>
。若兩面寫，則便同記口歌矣。日限幾字，每日將認過熟字，又須遍
認一二過。不上年餘，便認許多。後讀書時，凡讀過者，通皆認得，
不致有祇記口歌之弊。凡彼力能為者，必須令其常做以習勤。<little>（如灑
掃執侍等）</little>凡飲食衣服，勿令華美。但凡拋撒五穀及損壞什物，無論
物之貴賤輕重，必須告其來處不易，及折福損壽等義。倘再如此，定
遭撲責，決不放過。如此則自能儉約，斷不至奢侈暴殄。及能讀書，
即將陰騭文，感應篇，令其熟讀，為其順字面講演之。其日用行為，
合於善者，則指其二書之善者而獎之。合於不善者，則指其二書之不
善者而責之。<little>（彭二林居士家、科甲冠於江浙、歷代以來、遵行二書
、其家狀元甚多、然皆終身守此不替、）</little>如金入模，如水有堤。豈有
不能成器，仍舊橫流之理乎。人之為人，其基在此。此而不講，欲成
全人，除非孟子以上之天姿則可矣。然讀書之時，不可即入現設學校
。宜合數家請一文行兼優深信因果之師，令其先讀四書及五經耳。待
其學已有幾分，舉凡文字道理，皆不被邪說俗論所惑。然後令其入現
學校，以開其眼界，識其校事。不致動與時乖，無由上進矣。能如是
，則有天姿者，自能有為。無天姿者，亦為良善。獨善兼善，自利利
他，實不外此老僧常談也。又前在揚州請感應彙編十三部送人，雲雷
亦送一部。次日雲雷至寓，令為汝帶一部去。彼令送餘人，言當於有
正書局去請。不知已請與否。此書文筆議論，悉皆超妙。<little>（有三幾處
微有礙、然大體俱好、故可取、）</little>但不如安士全書之貫通佛法耳。除
安士全書之外，當推此為第一。然此不易與婦孺開道。<le>（光）</le>於揚州
，因見此書首未刻感應篇文。令其補刻。因尋其書，遂遇一本感應篇
直講。此書系大通家所著，其注直同白話。但順文一念，其義自顯。
最宜於幼年子女。今將此寄來，以企依此訓誨其子女，將來必能得實
用而釋親懮矣。<little>（王雷夏曾刻彭希涑二十二史成應錄、系正史事實、
最易令人警惕、止有二本、）</little>

<h2>復永嘉某居士書五</h2>
　蔚如所說，頗有道理。但爾我乃無知無識自了漢，其教人亦以自
了漢之法則。彼乃欲人大通佛法，方期由茲深信淨土。故致表面似不
<pb n="80"/>
相合，而內情實各有所主，各有所長。及其弊也，則各有所失。若能
取其益，不致成弊，則法門之大幸也。然而難矣。如來諸祖所立之法
，後人尚依之成弊，況吾儕乎。但各守一法，以期自利兼以利於有緣
者，則可耳。無緣者佛尚不能度，吾儕縱設種種法，亦將曰奈何奈何
而已，蔚如兩書，過譽不慧，令人慚惶無地。此之派頭，斷不可學。
學之則是令人疑藐古人，反致彼此受損矣。汝書說得亦甚有理。但
<le>（光）</le>事體甚多，無暇詳述。彼請問者，合則告之，違則令其別參高
人。如市間店鋪，各有專售之貨。或一種貨，亦可通商裕國，興家立
業。或多種貨，亦不過通裕興立而已。吾人既不豎大法幢，檢得大富
長者門首所棄之殘羹餿飯以自資養。有不嫌酸臭者，不妨展轉相施。
否則任伊取龍肝鳳髓以自資補。豈曰盡人皆貽，盡人皆受我此殘羹餿
飯，方愜吾心哉。市間專售一貨者往往起家，俱售眾貨者或亦折本。
弘法利生，何獨不然。千機並育，乃如來出世事。如來降跡為善知識
，亦不以此為準。吾法法不通，但肯念佛，亦可仗之以了生死。吾之
不通，亦何愧哉。所愧者言行不相應，有名而無實耳。

<h2>復永嘉某居士書六</h2>
　　嘉夢奇特，必有嗣書香而繩祖武，出類撥萃之嘉男，賜自佛天也
。不勝欣慰，賀賀。華嚴經云，一切眾生皆具如來智慧德相，但因妄
想執著，不能證得。是知智慧德相，乃生佛所同。即性德也。有妄想
執著，離妄想執著，則生佛迥異。即修德也。修德有順有逆。順性而
修，愈修愈近。修極而徹證，證而了無所得。逆性而修，愈修愈遠。
修極而永墮惡道，墮而了無所失。了此則愚者可賢，賢者可愚，壽者
可夭，夭者可壽。富貴貧賤，及與子孫之蕃衍滅絕，一一皆可自作主
宰。則有憑據者亦可無憑據，無憑據者亦可有憑據。如山之高不可登
，人不能由，不妨鑿巖設砌，則絕頂亦可直到矣。古今人不知隨心造
業隨心轉業之義。多少大聰明大學問人，弄得前功盡棄，尚且遺害累
劫。若不修德，即親身做到富有天下貴為天子，與夫位極人臣聲勢赫
奕之宰輔地位，有不即世而身戮門滅者哉。是親得者皆無憑也。袁了
凡頗會此義。故一切所享者，皆非前因所定也。前因俗所謂天。天定
<pb n="81"/>
者勝人，謂前因之難轉也。人定者亦可勝天，謂兢業修持，則前因不
足恃。是以現因為因而消滅前因也。若恣意妄為則反是。了此則欲愚
者賢，庸平者超拔，皆在自己之存心修德與隨時善教而已。可不以努
力栽培，以祈嘉夢有據也已。

<h2>復永嘉某居士書七</h2>
　一行居集，其刻字跡過細，少刷數千部。此蔚如諸人不子細體貼
處。其校對頗精細，不見錯訛。其書誠為淨宗之一大護衛。然亦有令
人受病之處，今不得不為汝說，餘人當從略耳。二林居士最信扶乩，
所錄乩語，實皆與教吻合。若肯依之而行，自能得大利益。然彼一時
也，此一時也。倘執著乩語皆悉與教吻合，皆悉可依從。必有從乩違
教之失。乩中多系靈鬼，絕少真仙。縱是真仙，豈能超於諸佛諸祖之
上。切不可以二林居士尚信乩，吾人何敢不信。則錯之多多矣。內有
禪宗秘密了義經跋，謂為的系佛說。此二林之差別智未開，而啟後人
濫漫杜譔之端也。此經法雨先亦有一本，<le>（光）</le>曾看一過，其語實無
過咎。但是摘取楞嚴華嚴圓覺金剛等經，及六祖壇經，並淨宗合會禪
淨二宗之語句以湊成之。通家看之固有益，不通家以此准一切乩語則
誤。<le>（光）</le>因燒之以滅禍胎。二林為之校正重刻，此二林之智只知其
有益，而不知其流弊之無窮。將有以邪說作正教，皆此一跋倡導之也
。若<rubynote t="（印光）"/>刻此書，斷不刻此一跋。流通佛法，大非細故，豈可不
慎之於始哉。爾我世外人，何須賀節賀歲。陽曆過年，何亦送片相賀
，豈非無事生事。即堯歷過年，亦不須賀。此世諦人情之俗套，如有
因緣，隨便提句亦可。特為賀歲數千里轉致一片，則不如息心省事為
妙矣。

<h2>復永嘉某居士書八</h2>
　　接手書，知由病中蒙三寶力，化險為夷。方知生死了手，非一
門深入，不克濟事。因研閱淨宗各書。方知彌陀為我發願立行，以期
成佛。我違彌陀行願，以故長劫恆淪六道，永作眾生。了知彌陀乃我
心中之佛，我乃彌陀心中之眾生。心既是一而凡聖天殊者，由我一向
<pb n="82"/>
迷背之所致也。如是信心，可為真信，從此信心上，發決定往生之願
，行決定念佛之行。庶可深入淨宗法界，一生取辦，一超直入如來地
，如母子相會，永樂天常矣。雖然，知之匪艱，行之維艱。世有一班
掠虛漢，聞得心佛眾生三無差別之理，或由閱教參宗，悟及此理。遂
謂我與佛同，而了無所用其若修若證。遂放心恣意於一切境緣之中。
誤謂六塵即覺，貪鎮癡即戒定慧，何須制心攝身，無繩自縛。此種見
解，最為下劣。謂之執理廢事，撥無因果。如以畫餅充飢，陵空作屋
。自誤誤人，罪豈有極。以善因而招惡果。三世諸佛，名為可憐憫者
。汝當仗此心佛因果不二之理，切實修持信願行法。則往生可期，成
佛有望矣。幸甚慰甚。一行居集禪宗秘密了義經序，已與蔚如言之。
彼回書云：「彼絕未見此經，故刻時忽略過去。當將此序抽去，免滋疑
誤。又令刻字須粗，以期多刷。彼亦言已與刻工囑令粗些。又言於二
月初當即北上。<le>（光）</le>亦不問仍復從政與否。然北京現創刻經處，非
蔚如照應不可。戒煙方散佈四遠，有依之戒者，皆得藥盡病除，真神
方也。如來說法，原為被機，故有為實施權，開權顯實，五時施化之
事。又以仗自力了脫則難，仗佛力了脫則易。兼以末世眾生，根機陋
劣。故特開淨土法門，俾上中下三根，等蒙利益，同登不退。世有好
高務勝者，不觀時機，每以多分不能契悟者，令人修習。其意雖亦甚
善，然約教而遺機，則其用力也多，而得益者少矣。

<h2>復永嘉某居士書九</h2>
來書頗合善導專修之說，又契吾人庸劣之機，喜甚。眾生習氣，
各有所偏。愚者偏於庸劣，智者偏於高上。若愚者安愚，不雜用心，
專修淨業，即生定獲往生，所謂其愚不可及也。若智者不以其智自恃，
猶然從事於仗佛慈力，求生淨土一門，是之謂大智。倘恃己見解，藐
視淨土。將見從劫至劫，沈淪惡道，欲再追隨此日之愚夫，而了不可
得。彼深通性相宗教者，吾誠愛之慕之，而不敢依從。何也。以短綆
不能汲深，小楮不能包大，故也。非曰一切人皆須效我所為。若與我
同卑劣，又欲學大通家之行為。直欲妙悟自心，掀翻教海，吾恐大通
家不能成，反為愚夫愚婦老實念佛往生西方者所憐憫。豈非弄巧翻成
<pb n="83"/>
大拙，騰空反墜深淵乎哉。一言以蔽之，曰自審其機而已矣。吾人但
安分守愚，一任舉世之人盡作通家，俾佛法大明於世，眾生盡得度脫
而已。快何如之。師壽處祈亦以此言告之。弘一師擬僻居深山，可謂
篤信真修之士矣。欣慰無量。

<h2>復永嘉周羣錚居士書</h2>
汝所說頗有道理，慰甚。生死大事，須當預辦。若待臨行方修，
恐被業力所奪。閉方便關，拒絕不急事緣，甚為有益。羅臺山之不往
生墮福處，在於文字氣習重耳。此習既重，則雖曰念佛，實念念在文
字裡做工夫。念佛工夫，祇是支橕門面而已。此文人通病，非臺山一
人而已也。世智辨聰，佛謂為八難之一者，正為此也。念佛欲得一心
，必鬚髮真實心，為了生死，不為得世人謂我真實修行之名。念時必
須字字句句從心而發，從口而出，從耳而入。一句如是，百千萬句亦
如是。能如是，則妄念無由而起，心佛自可相契矣。又須善於用心，
勿致過為執著，或致身心不安，或致起諸魔事。都攝六根，淨念相繼
。依此而行，決無歧誤。了凡四訓，不知是鈔安士書中者，或單有流
通之本。<le>（光）</le>見一流通本，積善篇中。缺十條因果事跡。若欲排印
當　以安士書後所載者校之。缺則補之，訛則改之。序文湊千餘字，
意雖可取，文不舒暢。<le>（光）</le>本欲發揮四訓未暢之旨，而意為詞阻，
究亦無所發明。但弁之於首，亦可作互相參證之微益耳。又現在見佛
之志，可謂真切。然此事頗不容易。當以都攝六根，淨念相繼，以期
一心不亂，為決定主宰。於未得一心前，斷斷不萌見佛之念。能得一
心，則心與道合，心與佛合。欲見即可頓見。不見亦了無所礙。倘急
欲見佛，心念紛飛。欲見佛之念，固結胸襟，便成修行大病。久之，
則多生怨家，乘此躁妄情想，現作佛身，企報宿怨。自己心無正見，
全體是魔氣分，一見便生歡喜。從茲魔入心腑，著魔發狂。雖有活佛
，亦未如之何矣。但能一心，何須預計見佛與否。一心之後，自知臧
否。不見固能工夫上進，即見更加息心專修。斷無誤會之咎，唯有勝
進之益。世間不明理人，稍有修持，便懷越分期望。譬如磨鏡，塵垢
若盡，決定光明呈露，照天照地。若不致力於磨，而但望發光。全體
<pb n="84"/>
垢穢，若有光生，乃屬妖光，非鏡光也。<le>（光）</le>恐汝不善用心，或致
自失善利，退人信心，是以補書所以耳。永明云：「但得見彌陀，何愁
不開悟。今例其詞曰，但期心不亂，不計見不見。知此當能致力於心
與佛合之道矣。

<h2>復弘一法師書</h2>
接手書，知發大菩提心，誓證念佛三昧。刻期掩關，以祈遂此大
願。<le>（光）</le>閱之不勝歡喜。所謂最後訓言，<le>（光）</le>何敢當。然可
不盡我
之愚誠以奉之乎。雖固知座下用此種絡索不著，而朋友往還，貧富各
盡其分，則智愚何獨不然。但盡愚誠即已，不計人之用得著與否耳。
竊謂座下此心，實屬不可思議。然於關中用功，當以專精不二為主。
心果得一，自有不可思議感通。於未一之前，切不可以躁妄心先求感
通。一心之後，定有感通，感通則心更精一。所謂明鏡當臺，遇形斯
映，紜紜自彼，與我何涉。心未一而切求感通，即此求感通之心，便
是修道第一大障。況以躁妄格外企望，或致起諸魔事，破壞淨心。大
勢至謂都攝六根，淨念相繼，得三摩地，斯為第一。敢為座下陳之。

<h2>復無錫尤惜陰居士書</h2>
居士無我，樂受磋磨。但有誤會<le>（光）</le>意之失，故首稱師尊，不
用印光法師四字。未免於<le>（光）</le>於己，皆所未安。夫<rubynote t="（印光）"/>一
粥飯
僧耳。稱為法師，已經過分之極。然通途泛稱，亦不能不如是。至於
不名，且稱為師尊，實失正名交友之道。下次切勿用此故套。至於署
名之下，古今通用，凡平交皆當如是，非於尊者前方用和南頂禮等也
。今禮教陵遲，凡研究佛學者與知識信札，多皆用合十合掌謹啟等，
而不肯稍屈。夫禹拜昌言。子夏喪明怨天，曾子責之，尚投杖而拜。
是同儕有一言啟迪於我者，皆以屈禮謝之。今行於歧路，有所不決，
擬欲問人尚須合掌。況欲資之以了生死大事，而以行路之儀奉之，是
輕法也。輕法則不能實得法益。昔古靈贊禪師大悟後，欲報剃度師恩
，多方啟迪。其師異之，令其為伊宣說。彼謂當設法座，令其師迎己
陞座禮拜，然後可說。其師依之，遂於言下大悟。使古靈不如此重法
<pb n="85"/>
，其師不如此重得法之人。莫道不說，說亦只得文字知見而已。決不
能一言之下，明白本心。語云，下人不深，不得其真。夫如來滅度，
所存者唯經與像。若以土木金彩等像視作真佛，即能滅業障而破煩惑
，證三昧而出生死。若以土木金彩視之，則亦土木金彩而已。又土木
金彩，褻之則無過。若以褻土木金彩之佛像，則其過彌天矣。讀誦佛
經祖語，直當作現前佛祖為我親宣，不敢稍萌怠忽。能如是者，我說
其人必能即生高登九品，徹證一真。否則是遊戲法門，其利益不過多
知多見，說得了了，一絲不得真實受用，乃道聽途說之能事也。古人
於三寶分中，皆存實敬。不徒泛泛然口談已也。今人口尚不肯談一屈
字，況實行乎。昔清世祖章皇帝，拜玉琳通琇禪師為師。尚欲取一法
名，琇師謂帝王何須用此。彼不肯，祈取一丑字眼名之。玉琳乃書十
餘丑字，令其自選。乃取一癡字。其派在行字輩，故名行癡。凡與玉
琳之法徒書，其署名則云法弟行癡和南。開國之皇帝尚如此自屈，若
以今人推之，當先加以刑，然後問法，方合其式。否則平人失其為平
人，皇帝失其為皇帝矣。<le>（光）</le>於佛學，一無所得。如盲對五色，聾
對五聲。了不知其如何為聲，如何為色。然於主敬存誠之表面，頗願
竭我愚誠，以盡他山石之小益。既屬心交，當不以瑣屑棄之。

<h2>擬答某居士書<little>（附某居士原書）</little></h2>
<little>（鄙人信從淨土，已決定奉行，而於願行兩字，尚須乞教，願與
行是否兩種分運，抑須同運，一，若以兩種而論，則念佛時先發願求
生，如慈雲十念求生文然後再念，惟念佛時只存心外無佛佛外無心之
旨，心口如一，歷歷而轉，於念念中但存這麼念，並亦無求生之願，
而依此念法往生均屬上品，此是照徹悟禪師之語，二，若以願行同運
而論，則念佛時聲聲如嬰兒墮水急呼母救，此杭州玉峰禪師之說，又
若堅密大師云，六字洪名，念念之間，欣厭具足，與玉峰師說正同，
惟以上兩說，第一說所云，念佛時似少懇切之旨，澫益大師曾云：「求
生淨土，全賴信願，若無信願，則雖念至風吹不入，雨打不濕，如銀
牆鐵壁，亦無得生之理，然則雖念到一心不亂，恐未能十足穩當，照
第二說所云，雖念佛時願行具足，而念念之間，心中多存一願，則於
<pb n="86"/>
一心不亂，似又嫌不純，近時杭僧口口師亦以不能兼顧，不能不顧為
慮，玉峰有用兵之喻，末學純根未明究竟，想高賢必有確論以作後學
津梁。）</little>
　　淨土法門，以信願行三法為宗。如鼎三足，缺一不可。閣下既已
篤修淨業，信之一字，諒已全體擔荷，究竟無疑矣。至於願行二法，
似猶有彼此對待之執，不能融會貫通。致於圓融無礙法中，生起許多
障礙。俾徹悟堅密澫益三大師之普照萬匯圓滿月光，祗因一絲當目，
便成分隔矣。惜哉。今謂真念佛人，當念佛時，信願行三，全體具足
。如子憶母，其間斷無狐疑不信，與不願見母之念頭可得。說甚同運
分運，說甚願存則一心不純。原是一個，何得頭上安頭，以不能兼顧
及不能不兼顧為慮。觀閣下之所說，與某僧之論，皆實未能著實從事
，乃於未發足前，先擬議到家景象。故於古人對治分別之法言，反生
出種種分別。試問心外無佛，佛外無心，不懇切而能然乎，無信願而
能然乎。徹悟堅密二師之語雖有異，而意實相資而相成。認做分運同
運，可謂無擇法眼。至於澫益所說，乃是為一輩倚傍宗門，念自性彌
陀，生唯心淨土，及不依淨土宗旨而修，但以念至一心不亂為究竟極
則事者之法藥也。何可引此淨宗門外之事，以例信願具足之真修，致
門徑混濫也。此上約理通說也。若約事別說，發願當於朝暮念佛畢時
，<little>（晨朝十念，亦先念佛後發願）</little>或用小淨土文。若身心有暇，宜用
蓮池大師新定淨土文。此文詞理周到，為古今冠。須知發願讀文，乃
令依文發願耳。非以讀文一遍，即為發願也。除朝暮發願外，一切時
但以至誠懇切念佛即已。

<h2>與高鶴年居士書</h2>
　　南五臺山，乃千三百年前，觀世音菩薩，現比邱身，降伏毒龍，
所開之古道場也。亦蓮宗八祖，雲棲蓮池大師，中興蓮宗之發源處也
。明嘉靖時，有性天文理老和尚者，隱居此山無門洞。後因雲游至杭
州，住西山黃龍庵。蓮池大師仰其道風，與夫人湯氏，歸依座下。不
二三年，又依之出家。使此老無有出格道德，豈能令如大師之博學鴻
詞，躬行實踐，盛德君子，屈身座下，始終依止，以為弟子乎。大師
<pb n="87"/>
出家後，老人復歸關中。大師志慕遍參，未能遠從。而關中法道，至
清乾隆後，日漸式微。哲人云亡，志乘佚失，致老人嘉言懿行，無由
永傳於世，何勝悼嘆。然以異地之僧，能令蓮池歸依出家，可以想見
其為人。事見雲棲法匯蓮池大師塔銘中。其派為宗福法德義，普賢行
願深，文殊廣大智，成等正覺果。大師正在殊字輩。其改為袾者，以
洪武時，有一高僧，洪武詔見，甚加優寵，特以玉盞，賜乳令服。因
詠謝恩詩，有一盞瓊漿來殊域，九重恩德自上方之句。洪武姓朱，遂
謂殊者，歹朱，是罵已。即令斬之。及斬，乃悟其非罵，而已悔無所
及矣。此宿世殺業所感，業力現時，不能自主。殺業之難消如此，可
不戒哉。如來於諸戒之中，皆以殺戒居首。其深慈大悲，至極無加矣
。而迷倒愚夫，不知感恩，反加謗毀。勢必從劫至劫，互相殺戮，可
不哀哉。蓮池大師以此之故，去歹加衣，而用袾字。世多不察，每每
訛作從示之祩。其不識字義，粗心浮氣，有如此者。而大師慎微杜禍
正名順言之道，遂因之埋沒，惜哉。無門洞者，即今之湘子洞。億昔
或名湘子洞，老人居之，改為無門洞。及老人去世，無知僧俗，不知
無門之義。以韓湘子修行成仙為奇，故仍呼為湘子洞耳。何以知之，
南五臺山，無有大洞，可以住人。亦無有洞，名無門者。唯湘子洞，
高深寬大，可以住人。兼復僻居山後，上下懸崖。而逼近聖泉，柴水
方便。又復地勢向陽，冬暖夏涼。遊人樵夫，皆所不至。洵為辦道最
勝之地。咸同以來，兵火連綿，以故久無人住。至光緒初，法忍冶開
等老，卜居於此，至今成大蘭若。而道由人宏，地由人靈，可不信哉
。名無門者，蓋以大士以普門法道，度脫眾生。老人傚法大士，名其
居曰無門。亦取楞伽佛語心為宗，無門為法門之義。須知無門即是普
門。良以法法頭頭，迷之則皆可起惑造業，悟之則皆可斷惑證真。故
楞嚴二十五聖，於六根，六塵，六識，七大，各證圓通。故無一法不
是三諦妙理，亦無一法不契三德秘藏。唯其普皆是門，故不須另立一
門，而號為無門焉。居士幸住此山，諒亦宿受此老之法潤所致。宜將
此意詳告大茅篷主僧。令知有高人故事，及無上甚深之真正名目在。
不可仍以外道虛名，相沿傳去，以致失卻佛法中之正名耳。攝身岩者
。以其峰巒陡峻，壁立萬仞。至其巔者，向下望之，不禁戰兢惕厲，
<pb n="88"/>
身心悚然，妄想消滅，正念昭彰。即楞嚴所謂都攝六根，淨念相繼之
意。蓋以身為總名，六屬別目。以總攝別，故但曰攝身耳。其後哲人
悉沒，志乘佚失。無知僧俗，遂訛作捨身。以訛傳訛，無人改正。誣
罔名山，莫此為甚。豈有菩薩現身親開之山，而以此害道誤人之名，
以名其山峰之理乎。又有魔民造作魔說，謂觀音於此捨身，方成道果
，以誑惑愚夫愚婦。如是齊東無稽之談。玷污大士，貽辱法道，招外
道之邪謗，啟愚人之魔思，為害誠非淺淺。此與普陀以觀音眺作觀音
跳，同一魔見。誠令人可嘆可恨可悲可憐。南五臺山，開山緣起，昔
年毫無根據。光緒十一年，<le>（光）</le>住大頂，親侍大士香火。一日下山
，至劉村西寺中，<little>（系大頂下院）</little>見有數碑，所載皆非最初緣起。中
有一碑，被水垢封蔽，成一石板。<le>（光）</le>取磚磨之，乃元至元七年依
古碑所序之緣起碑也。使<le>（光）</le>不磨出，安知無知俗僧，不取之以作
石板用乎。則大士救苦不思議靈跡，永劫埋沒矣。今幸失而復得，故
為居士詳言耳。碑記鈔奉，並祈存覽。<little>（碑記列入附錄）</little>

<h2>致諦閑法師問疾書</h2>
二月下旬，聞公自溫歸來，身嬰篤疾，手足不便運動。<le>光</le>固知我
公悲心深重，欲令現在諸學子，及一切四眾，及早努力修行。勿待病
魔臨身時，則不易擺脫矣。其直以口說，尚恐不親切，遂現身以說。
可謂深慈大悲無以復加矣。<le>光</le>自愧財法兩缺，欲效愚忱，直無其力。
但只旁問於根祺然雲輩。後聞佛曦謂病已復原，但足尚不能大行。意
謂行固能行，但艱於出外而已。昨萬年寺住持了悟見訪，問及，言吃
飯說話，與好人無異。唯手足絕不能動，雖飲食便利，一一須人代為
周旋。<le>光</le>竊念病體如此，何以弘法。或令淺見之人，謂佛法無靈。以
故數十年講經，天下聞名之大法師。身嬰痼疾，祇管求醫服藥，亦不
見愈。彼素謂依教修持，能轉定業，及阿伽陀藥，萬病總持者，皆誑
人耳。若其不誑，彼當依教轉彼定業。彼素崇淨土，以彌陀名號為阿
伽陀藥，何不服之。又普門品，觀音圓通，講時不曉得多有道理。直
是菩薩跟到稱名求救者。彼既如此，何不放下身心，拌一條窮性命，
志心念觀音菩薩，以求身心悉皆安隱。以及得大解脫，獲真圓通也。
<pb n="89"/>
<le>光</le>念世人多有此見。倘我公能仰求大士垂慈，即令貴體復原，福慧崇
朗。則彼淺知淺見者，將斷盡狐疑，增長正信。當相率而出邪途，入
佛道，以期普利自他於無既也。是誠所謂以大慈悲，現身說法也。其
利益大矣。按周克復觀音持驗記，載一事。其病與公稍同，其人品與
公天地懸殊。彼尚能蒙菩薩加被，令其宿業頓消，痼疾立愈。況我公
為現在法門第一人，其法道之興衰，係於一身之存亡。倘能將平日與
人講普門品，及觀音圓通之全幅精神，用稱念洪名。當不離此心，即
蒙消宿業而獲安隱。轉使先生譏誚，謂為佛法不靈者，皆相援而皈依
信奉，唯恐或後也。明祟禎辛巳。當塗縣官圩，有山東一癱子至。以
手代足，乞食於市，人多厭之。癱者雖病而負氣，被篤詈，輒不平。
聞塘橋庵，有修行僧曰水谷，往訴以乞食艱難之苦。谷曰，汝能發心
出家，仗慈悲大力，或有施主。癱子從之，遂剃髮受齋戒。雖行乞，
不茹葷血。雖被辱罵，安忍而受。谷又教以念觀世音名號，兼持准提
咒。受持踰二年。戊子秋，忽夢一老嫗呼之曰，汝起汝起。癱子云，
我是癱子，何能起。老嫗以手扯其兩足，覺直而不拳。晨起癱病遂愈
，居然一昂藏之僧矣。取號曰半崖，遂有供養之者。出唐宜之已求書
。觀音大士，唯以尋聲救苦為事。從古至今，其蒙感應而離苦惱者，
何止百千萬億也。而載籍所傳，乃億萬中略見一二而已。然公之本心
，<le>光</le>固不得而知，且約已淺見為論。即實受安樂，絕無苦惱。亦當以
求菩薩救苦，為大眾作榜樣也。

<h2>復弘一師書一</h2>
座下勇猛精進，為人所難能。又欲剌血寫經，可謂重法輕身，
必得大遂所願矣。雖然，<le>光</le>願座下先專志修念佛三味。待其有得，然
後行此法事。倘最初即行此行，或恐血虧神弱，難為進趣耳。入道多
門，唯人志趣，了無一定之法。其一定者，曰誠，曰恭敬。此二事雖
盡未來際諸佛出世，皆不能易也。而吾人以博地凡夫，欲頓消業累，
速證無生，不致力於比，譬如木無根而欲茂，鳥無翼而欲飛。其可得
乎。今將辦法之利弊，並前人證驗，略開一二，庶可隨意作法矣。刺
血寫經，有專用血寫者，有合金合朱合墨者。合金一事，非吾人力所
<pb n="90"/>
能為。憨山大師寫經，係皇太后供給紙與金耳。金書之紙，須用藍色
方顯，白紙則不顯。即藍紙金字，亦不如白紙墨字，及朱字之明瞭。
<le>光</le>曾已見過矣。若合金硃墨等，則血但少許，以表其志誠心。如憨山
於五臺妙德庵，剌舌血研金，寫華嚴經。妙峰日刺舌血為二分，一分
研朱書華嚴經，一分著蒙山施食中，施鬼神。高麗南湖奇禪師，見澫
益彌陀要解，欲廣流通。刺舌血研墨寫要解，用作刻板底樣刻之。冀
此書遍法界，盡來際，以流通耳。其寫一字，禮三拜，繞三幣，稱十
二聲佛名。可謂識見超拔，修持專摯者也。此三老之刺舌血，當不須
另行作法。剌出即研金硃墨而寫之便了。決非純用血，當仍用水參合
之。若專用血寫，刺時先須接於小碗中，用長針盡力周幣攪之，以去
其筋。則血不糊筆，方可隨意書寫。若不抽筋，則筆被血筋縛住，不
能寫矣。古有刺血寫華嚴，以血筋日堆，塑成佛像，有一寸餘之高者
。又血性清淡，著紙即散，了無筆畫，成一血團。其紙必須先用白礬
礬過，方可用。礬過之紙不滲，最省血。大紙店中有賣的，不須自制
。此系備畫工筆者之用也。其礬過之紙，格外厚重，又復經久。如黃
紙已染者便堅實，未染之紙頭即磽脆。古人刺血，或舌或指，或臂或
胸前，亦不一定。若身則自心以下，斷不可用，若用則獲罪不淺。不
知座下擬書何經。若小部頭，則舌血或可供用。若大部，及專用血書
，則舌血恐難足用。須用指及臂血，方可告圓。以舌為心苗，取血過
多，恐心力受傷，難於進修耳。<le>光</le>近見刺血寫經者，直是造業。以了
無恭敬。刺血則一時刺許多。春秋時，過二三日即臭，夏日半天即臭
，猶用以寫。又有將血曬乾，每寫時，用水研乾血以寫之者。又所寫
潦草，毫不恭敬，直是兒戲。不是用血以表志誠，乃用刺血寫經，以
博自己真心修行之名耳。竊謂指血舌血，刺則不至太多。若臂則一刺
或可接半碗血。與其久則臭而仍用，及曬乾研而方用。似不若最初即
用血合朱作錠，曬乾聽用。為不虛耗血，又不以臭血污經，為兩適其
宜矣。然此錠既無膠，恐久則朱落。研時宜用白芨再研，庶不至落。
又將欲刺血，先幾日即須減食鹽，及大料調和等。若不先戒食此等，
則其血腥臊。若先戒食此等，則血便無濁氣。又寫經不同寫字屏，取
其神趣，不必工整。若寫經，宜如進士寫策，一筆不容苟簡。其體必
<pb n="91"/>
須依正式體。若座下書札體格，斷不可用。古今人多有以行草體寫經
者，<le>光</le>絕不贊成。所以寬慧師發心在揚州寫華嚴經。已寫六十餘卷，
其筆法了草，知好歹者，便不肯觀。<le>（光）</le>極力呵斥，令其一筆一畫
，必恭必敬。又令作訟過記以訟已過，告誡閱者。彼請<le>光</le>代作，故蕪
鈔中錄之。方欲以此斷煩惑，了生死。度眾生，成佛道。豈可以遊戲
為之乎。當今之世，談玄說妙者，不乏其人。若在此處檢點，則便寥
寥矣。尤君來書，語頗謙恭。<le>光</le>覆之，已又致謝函，可謂篤信之士。
然仍是社會之知見，於佛法中仍不能息心實求其益。何以見之，今有
行路之人，不知前途。欲問於人，當作揖合掌。而尤君兩次來函，署
名之下，只云合十。是以了生死法，等行路耳。且書札尚不見屈，其
肯自屈以禮僧乎。<le>光</le>與座下心交，與尤君亦心交。非責其見慢，實企
其獲益耳。

<h2>復弘一師書二</h2>
接手書。見其字體工整，可依此書經。夫書經乃欲以凡夫心識，
轉為如來智慧。比新進士下殿試場，尚須嚴恭寅畏，無稍怠忽。能如
是者，必能即業識心，成如來藏。於選佛場中，可得狀元。今人書經
，任意潦草。非為書經，特藉此以習字，兼欲留其筆跡於後世耳。如
此書經，非全無益。亦不過為未來得度之因。而其褻慢之罪，亦非淺
鮮。座下與尤居士書，彼數日前亦來信。意謂<le>光</le>之為人，唯欲人恭敬
。故於開首即稱師尊，而印光法師四字亦不用。<le>光</le>已詳示所以。座下
信首，亦當仍用印光二字。不得過為謙虛，反成俗套。至於古人於同
輩有一言之啟迪者，皆以作禮伸謝。此常儀也，無間僧俗。今禮教陵
替，故多多皆習成我慢自大之派頭。學一纔一藝，不肯下人，尚不能
得，況學無上菩提之道乎。此<le>光</le>盡他山石之愚誠也。刺血寫經一事，
且作緩圖，當先以一心念佛為要。恐血耗神衰，反為障礙矣。身安而
後道隆。在凡夫地，不得以法身大士之苦行，是則是效。但得一心，
法法圓備矣。

<h2>復汪夢松居士書</h2>
<pb n="92"/>
昨接手書。備悉介懷。雖未覿面，卻叨知心。<le>光</le>一介庸僧。毫無
淑狀。不過所說皆按已本分，不敢以過頭大話，自瞞瞞人。蔚如居士
。以其輿已之意見合，遂屢為排印流佈。致其殘餿酸臭之氣，遍刺人
耳目。不億閣下不以酸臭見棄，而復過為推崇。不禁令人慚惶無地。
然由此一函，備知閣下之德與過。不以<le>光</le>為無知，且請言其大略。厭
儒者假聖賢經傳以欺世盜名，佛者假普度眾生以誆騙錢財。有此志操
，自強不息，必能正心誠意，以為真儒。斷惑證真，以為真佛。厭之
之心愈切，則修之之心愈力。修之之心愈力，則證之之益愈大矣。其
德誠可繼往開來。若惟知厭而不肯從事，則成厭世疾俗狷介者之志操
耳。所謂不善用厭，則即德成過矣。閣下一向似偏於用厭。今於厭中
打一轉身，遂全過以為德。而其於儒佛之心法，將必因是而親得矣。
敢為閣下預賀。欲為真佛，須先從能為真儒始。若於正心誠意，克已
復禮，主敬存誠，孝友弟恭等，不能操持敦篤。則根基不固，何以學
佛。選忠臣於孝子之門，豈有行悖儒宗，而能擔荷如來家業，上續慧
命，下化眾生乎。佛法大無不包，細無不舉。世出世間，無一法不在
範圍之中。世之拘墟者，每以出家為悖倫理。遂不體究，反加謗毀。
因噎廢食，自喪性命。實可哀憐。若能放開眼界，方知佛法流佈中外
。二千年來，其道盛行。經幾多聖君賢相，傑士偉人，為之護持傳佈
者，固自有非凡情所測之真道在也。縱有一二拘墟之儒闢之，暴惡之
君毀之。究屬隻手遮日，仰面唾天。適自形其少知少見，妄作妄為之
過咎耳。於佛究何損哉。又有外彰闢撥之名，內取修證之實。由宋以
來，凡儒門大宗，莫不皆然。<le>光</le>所謂誠意正心，由此致有欠缺者，實
屬決定論也。閣下宿根深厚，故能於厭中企求其真，不以<le>光</le>不肖而求
其入階。然<le>光</le>學喻如蚊蟲飲於大海，只知飽腹，不測深廣。若欲作大
通家，須從通途佛學而論。則起信論，楞嚴經，最為切要。當專攻之
，以為自利利人，上求下化之本。然其道理宏深得大通且不易，況由
通而親證乎。其餘大乘經論，悉當研究。而法門無量，必須以禪淨二
法為本，如是則自可宏揚法化，導利眾生。若非天資高邁，斷難實獲
巨益。若欲隨分隨力修持，即生便了生死，當專主淨土一門。以真信
切願，念佛求生西方。則不論工夫深淺，無不臨終得遂所願。此之一
<pb n="93"/>
法，乃如來為末世眾生，無力斷惑，不能了生死者，特設一決定了之
之法。使佛不開此法，則無力斷惑者，皆於了生死無望也。何幸得遇
此法，雖無大根，能自斷惑。而帶業往生，速出生死，又何歉憾乎。
然此一法，統攝一切，能自斷惑，自了生死者。猶須迥心向往，方可
速登佛地。切勿謂此為淺近之法，以為愚夫愚婦之所從事者，則當自
得其益矣。其宜看書，<le>光</le>文鈔中亦略標一二，今不復贅。就欲念佛求
生西方，必須知因識果。身之所行，心之所念，須與佛合。若與佛悖
，則縱能念佛，亦難往生。以感應之道，不相交故。若能生大慚愧，
大怖畏。改過如去毒瘡，立志如守白玉。則萬無一失，各得往生。其
意<le>光</le>文鈔，及淨土諸書，皆詳言之，不須多說。

<h2>復陳慧超居士書</h2>
　　接手書。知居士慕道之心，極其懇切，不勝欣慰。但以校定安士
書，及諸冗務，不暇裁復，故遲至今。貪鎮癡心，人人皆有。若知彼
是病，則其勢便難熾盛。譬如賊入人家，家中主人若認做家中人，則
全家珍寶，皆被彼偷竊淨盡。若知是賊，不許彼在自家中停留一刻，
必須令其遠去淨盡。庶財寶不失，而主人安泰矣。古德云，不怕念起
，只怕覺遲。貪鎮癡一起，立即覺了，則立即消滅矣。若以貪鎮癡為
自家正主，則如認賊為子，其家財寶必致消散矣。念佛時不能懇切者
，不知娑婆苦，極樂樂耳。若念人身難得，中國難生，佛法難遇，淨
土法門更為難遇。若不一心念佛，一氣不來，定隨宿生今世之最重惡
業，墮三途惡道，長劫受苦，了無出期。如是則思地獄苦，發菩提心
。菩提心者，自利利他之心也。此心一發，如器受電，如藥加硫。其
力甚大，而且迅速。其消業障，增福慧，非平常福德善根之所能比喻
也。被境所轉，係操持力淺。則喜怒動於中，好惡形於面矣。操持者
，即涵養之謂也。若正念重，則餘一切皆輕矣。是以真修行人，於塵
勞中煉磨。煩惱習氣，必使漸漸消滅，方為實在工夫。在家人不隨眾
，各人念佛。坐立繞跪，皆無不可。但不可執定一法，若執定，則人
易勞而心或難得相應。當斟酌其自己之色力及工夫，而取其合宜行之
，則有益矣。若常途通行，宜先繞，次坐，次跪。繞跪皆覺辛苦，宜
<pb n="94"/>
坐念。坐念若起昏沈，宜繞念，或立念。昏沈去，常復坐念。宜按鍾
，不宜掐珠，以掐珠難養心故。安士全書，實為末世最勝良導。尤惜
陰居士極欲全國流佈。俾大家同開眼界。由茲挽回世道人心，止息天
災人禍。現已募得一萬餘部，尚難廣佈。今寄上通告，並辦法一張，
祈閣下閱之。隨分隨力相助，隨緣隨機相勸。無力出資，則以言贊嘆
，令人發心，亦是功德。務使迷昧之流，聞晨鍾而夢醒。貪惡之輩，
見因果而心驚。人心若轉，天災自息。此系正本清源之道。即世諦淺
近之法，而直達乎出世深遠莫測之法之最勝方便也。凡在知交，當為
勸發。無信心人，亦勿強勸，以繫結善緣故。若一強勉，便雜煩惱。
雖有小功，實獲大咎。未能令彼得巨益，有礙自己利人心故。

<h2>復酈隱叟書</h2>
昨由嘉興海屍道人處，轉來閣下手書。知其久攻道學，深有所得
。今又欲問津於佛法中，成始成終之淨土法門。可謂宿生曾於佛法深
種善根。不執河伯之拘見，而擬知法海之要津也。既知海屍道人，何
不問彼。乃捨高明而求卑劣，致負所望。夫海屍者，乃宗教兼通，禪
淨雙修，實生死海中之大願船也。但以謙抑過甚，故以屍名。生死海
中，若遇此屍。管保速登彼岸，歸家安坐矣。若<le>光</le>者，尋常粥飯僧耳
。法門中事一無所知。然既謬為過問，不妨為君稍除疑滯而已。竊以
釋道本源，原無二致。其末流枝派，實有天殊。佛教教人，最初先修
四念處觀。觀身不淨，觀受是苦，觀心無常，觀法無我。既知身受心
法，全屬幻妄。苦空無常無我不淨。則真如妙性，自可顯現矣。道教
約原初正傳，亦不以煉丹運氣，唯求長生為事。後世凡依道教而修者
，無一不以此為正宗也。佛教大無不包，細無不舉。不但身心性命之
道，發揮罄盡無餘。即小而世諦中孝弟忠信，禮義廉恥等，亦毫善弗
遺。唯於煉丹運氣等，絕無一字言及，而且深以為戒。以一則令人知
身心為幻妄，一則令人保身心為真實耳。此所謂心，乃指隨緣生滅之
心，非本有真心也。煉丹一法，非無利益。但可延年益壽，極而至於
成仙生天。若曰了生脫死，乃屬夢話。閣下既知仙劫有數，佛壽無量
。當此高年，正宜於念佛法門，專精緻力。其餘禪教諸法，且從簡略
<pb n="95"/>
。以彼諸法，廣大深遠。不易研窮。即窮到極處，尚須歸宗淨土法門
，方能究竟了辦。凡淨土經論，當急急研窮，依教奉行。不可以已見
不到，稍生一念疑心。仰信佛祖誠言，生信發願，持佛名號。自能蒙
佛慈力，接引往生。一得往生，則便超凡入聖，了生脫死。長侍彌陀
，參隨海眾。當即徹證無生，速登補處矣。迥視成仙而為天帝所轄，
殆天淵相隔矣。閣下所言夢東語錄，及彭紹昇諸說。似皆煉丹家抄錄
妄行改削之文，非從原書中見也。以煉丹家亦有以打坐為參禪者，故
云念佛與參禪同，與道法少別。與道法少別一句，的是丹家糅入。除
此一句外，其上下之文，雖於義無大謬。然亦儱侗顢頇。夢東語錄，
絕無此文。殆彼取其義，而實不知其所以然者之抄錄耳。今亦不須詳
辨，祈息心看夢東語錄自知矣。所引彭二林居士語，亦與此同，而其
訛更有甚焉。所云阿彌陀佛四字易念，只要念念相續一心不亂，纔能
一氣循環，精氣神凝聚一處。久之成舍利子，再久之結為菩提珠，而
成佛矣。此語乃以念佛法，作煉丹法。二林斷斷不為此語。正眼未開
，援正入邪，諸多此類。慧命經，仙佛合宗，乃其甚者。引人之語而
不知其義，妄為改削，以作已法之證。其蔑理誣人，惑世誤人之罪，
非口筆所能宣也。欲圖一時之虛名，不懼長劫之實禍，如來稱為可憐
愍者。至云回光返照之法，雖無大礙。兩眼看著手尖，當是鼻端之訛
。此或是二林居士所立。雖亦有益，然長時合掌，甚為吃力。固不如
觀鼻端白之安樂自在，身心各適其適也。以初心習定，念難歸一。若
能常觀鼻端，則心自不外馳而紛動耳。此系最初之淺近法耳。夢東語
錄，乃錢伊庵居士，於夢東遺集中，摘其專示淨土言句，於南方流通
，以補久仰無緣會晤之憾。全集北京則有，南方唯伊庵略本。此書詞
理精妙，為蕅益省庵後之第一著作。若於此書能一踏到底，諦信無疑
。<le>光</le>敢保閣下蓮蕊敷榮於珍池，臨終即托質其中，而為淨土之嘉賓矣
。彌陀要解，為自有此經以來之妙注，實為修淨業者之指南。其書載
於淨土十要之首。淨土十要，乃大師采淨土著述之最契理契機者，匯
而成之。共十種，故名十要。以要解注經，故居其首，乃尊經也。言
舍利者，係梵語。此云身骨，亦云靈骨。乃修行人戒定慧力所成，非
煉精氣神所成。此殆心與道合，心與佛合者之表相耳。非特死而燒之
<pb n="96"/>
，其身肉骨發變為舍利。古有高僧沐浴而得舍利者。又雪岩欽禪師剃
頭，其發變成一串舍利。又有志心念佛，口中得舍利者。又有人刻龍
舒淨土文板，板中出舍利者。又有繡佛繡經，針下得舍利者。又有死
後燒之，舍利無數，門人皆得。有一遠遊未歸，及歸致祭像前，感慨
悲痛，逐於像前得舍利者。長慶閑禪師焚化之日，天大起風，煙飛三
四十里。煙所到處，皆有舍利。遂群收之，得四石餘。當知舍利，乃
道力所成。丹家不知所以，妄億是精氣神之所煉耳。以丹家見佛法中
名相，不究本而著跡。故以己丹家之事，妄為附會耳。得菩提道則成
佛。未聞煉精氣神，先為舍利子，後為菩提珠而成佛也。丹家保固色
身，謂其保之及極，則可成佛。此其一證。明眼人見之，不值一笑。
丹家所謂性，所謂命，皆在色身神識上作活計。反謂佛教止知修性，
不知修命。不知彼之所從事者，皆系佛教之所破除者。觀四念處，自
可了知。慧命經，係清初魔民柳華陽所著。彼出家為僧，而種性邪謬
。故引佛經中文，一一皆以己意妄會，以作煉丹之證。有不便者，則
改其字句，而且又自為注。其意欲人以己為千古第一高人。而一班無
知無識輩，為之刻板，私相授受。恐明眼人知之，則殃禍不淺。凡看
此種書者，皆邪正不分之流。若具眼者見之，當即付之烈火，以免瞎
天下後世人之正眼。仙佛合宗，其誣謗佛法，比慧命經為更甚。夫欲
煉丹，即以己煉丹家之言論倡導即已。何得挽正作邪，作掩耳盜鈐之
計。引人之言而不依人之義，即慕其名而反惡其實。豈非喪心病狂，
求昇反墜乎哉。此等本不足掛齒，何堪詳談。但以閣下未知彼此之源
雖同，彼此之流迥異。若不分辨，則尚以丹法為負郭田，不能如莊復
真之直下捨彼而取此耳。<le>光</le>豈好辯哉，誠恐含糊其詞，致閣下二門皆
不得其益矣。觀世音菩薩，於往劫中，久已成佛，號正法明。但以慈
悲心切。雖則安住常寂光土，而復垂形實報方便同居三土。雖則常現
佛身，而復普現菩薩，緣覺，聲聞，及人天六道之身。雖即常侍彌陀
，而復普於十方無盡法界，普現色身。所謂但有利益，無不興崇。應
以何身得度者，即現何身而為說法。普陀山者，乃菩薩應跡之處，欲
令眾生投誠有地，示跡此山。豈菩薩唯在普陀，不在他處乎。一月麗
天，萬川影現，即小而一勺一滴水中，名各皆現全月。若水昏而動，
<pb n="97"/>
則月影便不分明矣。眾生之心如水，若一心專念菩薩，菩薩即於念時
，便令冥顯獲益。若心不志誠，不專一，則便難蒙救護矣。此義甚深
，當看印光文鈔中，石印普陀山誌序自知。名觀世音者，以菩薩因中
由觀聞性而證圓通，果上由觀眾生稱名之音聲而施救護，故名為觀世
音也。普門者，以菩薩道大無方，普隨一切眾生根性，令其就路還家
，不獨立一門。如世病有千般，則藥有萬品，不執定一法，隨於彼之
所迷，及彼之易悟處，而點示之。如六根六塵六識七大，各各皆可獲
證圓通。以故法法頭頭，皆為出生死成正覺之門，故名普門也。若菩
薩唯在南海，則不足以為普矣。閣下於佛菩薩不思議事理，概未究心
。故於此淺近之事，悉皆迷悶不了耳。此上所說，乃以閣下所問而談
，實非閣下究竟得益之淨土法門之事也。若欲詳說，則太費筆墨。當
請無量壽經，觀無量壽佛經，淨土十要，淨土聖賢錄，徹悟語錄，看
之。自知其若何修，若何證也。又徐蔚如居士，裒集印光應酬筆紮，
兩次排印於京，名印光法師文鈔，二本。所代來者，已經散了。今春
又令商務印書館另編重排，兼令留板。而本館又謂凡各處分館，皆為
代售。現在尚未出書。或年終春初出書，祈購而閱之。雖無大發揮，
而於初機頗有小益。以故蔚如為之屢印，而期其廣傳也。閱此，則禪
淨之界限分明，自力佛力之利益大小，明如觀火。自不致欲了生死，
不知路頭。並於一切法中，見其法法圓妙，不至無所適從耳。

<h2>復尤弘如居士書</h2>
　　閣下宿根深厚，慕道心切。又與弘一大師向為摯友。今又欲扳<le>光</le>
為蓮池會中法契，不勝欣忭。但以曬經因緣，不暇即復，歉甚。<le>光</le>少
失問學，老無所知。近三二年，每有謬聽人言，有所問訊者，然祇以
己之所知所能者告之。至於佛法之精義，禪定之實證，則非<le>光</le>所知。
亦不敢以不知為知，而妄為談敘也。弘一師博學多聞，以<le>光</le>雖固陋，
而其居心頗真實，其修行彼依固陋者之本分，故相與周旋，實未一覿
其面。今發心掩關，拒絕一切，當必親證念佛三味，以之餉一切有緣
也。不勝盼望之至。今人研究佛法，多多皆欲作一通家。擬於一切大
眾前，清談高論，令人悅服。少有為了生死特學佛法者。閣下若欲作
<pb n="98"/>
第一等人，則<le>光</le>之知見，了無裨益。當請益於當世緇素中之大通家，
則可不孤所期。若欲即俗修真，以有限光陰，兼營世事，又期即生定
了生死者。則<le>光</le>不妨以聞於古人者，轉以告閣下也。夢東云：「真為生
死，發菩提心，以深信願，持佛名號。此十六字為念佛法門一大綱宗
。此一段開示，精切之極，當熟讀之。而夢東語錄，通皆詞理周到，
的為淨宗指南。再進而求之，則蕅益老人彌陀要解，實為千古絕無而
僅有之良導。倘能於此二書，死心依從。則即無暇研究一切經論，但
常閱淨土三經，及十要等。仰信佛祖誠言，的生真信，發切願。以至
誠恭敬，持佛名號。雖在暗室屋漏，如對佛天。克已復禮，慎獨存誠
。不效近世通人，了無拘束，肆無忌憚之派。<le>光</le>雖生死凡夫，敢為閣
下保任即生便可俯謝娑婆，高預海會。親為彌陀弟子，大士良朋矣。
如於淨土一法，不能死盡偷心，決志修持。於主敬存誠，克已復禮等
，猶欲以不執著，為疏散放逸作遮護之巧符。則其所得之利益，固非
<le>光</le>劣知劣見所得而知也。餘則<le>光</le>蕪鈔中已備言之，故不多瀆。看
經一
事，惟恭敬方能得益。若不恭敬，縱得，亦不過依文解義之益。而其
業消智朗，徹悟自心，斷斷無此僥幸。況褻慢之過，有不可勝言者乎
。此舉世通病，可為痛哭流涕長太息者。

<h2>復戚智周居士書一</h2>
既在杭州，便可息心辦道。何須待香會過，又來普陀。大士無剎
不現身，何處不好禮拜供養。即曰特為見<le>光</le>，亦不必來。文鈔此番所
印，有九十餘篇。<le>光</le>滿腹中草料，通通倒出矣。豈更有口傳心授之秘
訣，以私授於汝乎。<le>光</le>學識褊淺，無大發揮。然能依之而行，決定有
益無損。決定能了生死於現生，侍彌陀於沒後。誠恐視為卑劣，則卑
劣矣。譬如金木泥彩所造之佛，以真佛敬之，即可成佛。以金木泥彩
視之，則亦金水泥彩而已。然褻金木泥彩，則無罪愆。若褻金木泥彩
之佛像，則罪過彌天矣。善得益者，無往而非益，鴉鳴鵲噪，水流風
動，無不指示當人本有天真。<little>（禪宗所謂祖師西來大意）</little>況<le>光</le>
之文鈔
，文雖拙樸。所述者皆佛祖成言。不過取其意而隨機變通說之，豈<le>光</le>
所杜譔乎哉。<le>光</le>乃傳言譯語，令初機易於曉了耳。然雖為初機，即做
<pb n="99"/>
到極處，亦不能捨此別修。以淨土一法，乃徹上徹下之法。非如小乘
之法，大乘便不用以修習也。

<h2>復戚智周居士書二</h2>
光順師至，持汝手書。並夏布蓮子交<le>光</le>。言汝已住伊庵等情。竊
念汝資非餘裕，何須效世諦人情，作投桃報李之儀。爾我以道相交，
當以直道而行耳。茲既寄來，當以為作福之資。謝謝。令嚴，令岳母
，既生信向。當時以淨土利益為之啟迪。令其信心，由微而著。倘能
信願真切，決定可生淨土。其為孝也，豈世間之孝所能比擬乎哉。汝
於淨土修法，尚未了了。當唯以翻閱研究淨土為事。半日學解，半日
學行。必期於徹頭徹尾，了無疑惑而後已。楞嚴正脈，且作緩圖。縱
親見如來藏妙真如性，亦不能即了生死。見性是悟，非是證。證則可
了生死。若唯悟未證，縱悟處高深，奈見思二惑不能頓斷，則三界輪
回，決定莫由出離矣。若不通楞嚴，倘淨土法門，能仰信佛言，決定
無疑。真信切願，以修實行。則決定往生，為極樂世界中人。況兼現
世國界危岌。尚欲以危險時際，有限精神。作不急之法務，企得大通
家之名聞，以充體面。致自己專修一事，竟成瞞盱乎哉。倘淨土法門
，悉皆諦信深知。不妨再研楞嚴，及各經論。汝昔求<le>光</le>開示，<le>光</le>
以文
鈔相寄，尚不一一全閱。<le>光</le>固知汝不知緩急，泛泛然學時人研究佛經
，只期作一通家而已。<le>光</le>文鈔文字雖劣，頗能示人修持門徑。昔大智
律師，深通台教，嚴淨毗尼。行願精純，志力廣大。唯於淨土，不生
信向。後因大病，方知前非。嗣後二十餘年，手不釋卷，專研淨土。
方知此法，利益超勝。遂敢於一切人前，稱性發揮，了無怖畏。雖則
三歲孩子，亦會念佛。汝此法門徑，尚未認清。又非講期見逼，如講
家之擬橕門庭，何須先研楞嚴，不以歸家識路為急務乎。至於<le>光</le>之所
說，不過塘塞差事，不致負彼來意。豈真能顯示楞嚴之要義乎。如來
欲令一切眾生，就路還家。故令二十五聖，各陳宿因。末世眾生，無
論上中下根，皆當以勢至念佛法門，自利利人。都攝六根，淨念相繼
。反念念自性，性成無上道。此居士所當致力者。至於徵心辨見，破
陰超濁。且待念到心佛不二，心佛兩忘，親證念佛三昧後，再商量。
<pb n="100"/>
則可如世尊拈華，迦葉微笑矣。否則入海算沙，腦暈心迷。說食數寶
，飢寒莫濟。知好歹者，決不以吾言為河漢也。

<h2>復戚智周居士書三</h2>
<le>光</le>意欲令閣下，安居己家，即俗修真。上可感發上人，發生淨信。
下可率其妻子，同沾佛恩。如必欲寄居他寺亦可。至於聽經，不須往
靈隱去，以慧明法師，脫略文義，專以援引宗門公案為事。大達之人，
或得其益。初機之士，將茫無所從。稍聰明點，或致宗教混濫。其過
誠非淺鮮。普賢十願，文殊一行，若能精修，一切經論即不貫通，亦
可頓脫煩籠，高預海會。若於此仗佛力一法，信不真，靠不定。即深
通宗教，亦只是口頭三昧。欲以此口頭三昧了生死，真同欲以畫餅
充飢。必致途窮深悔，而毫無裨益也。現今世道，不知將來作何相狀。
尚欲以將盡之光陰，作不急之務哉。<le>光</le>雖有修山誌之願，若非大士冥
加，俾目力明瞭，斷不能從事。倘目力有餘，何地不堪纂集。而必欲
往杭，借居他所耶。祈專心念佛，即是真法門眷屬。切勿來山，以致
彼此為難。至於必欲出家，當另禮高明知識，斷勿以<le>光</le>為隔礙，不便
另拜餘師，致失巨益也。寧波觀宗諦法師病未好，亦不須往彼聽經。
古人云，少實勝多虛，大巧不如拙。說得一丈，不如行取一寸。真心
為巳者，其繹思之。

<h2>復范古農居士書一</h2>
淨土一法，以信願行三法為宗。唯其具真信切願，方有篤行。禍
害迫切，便能誠懇，優游無事便寬緩，此凡夫通病也。然當今之時，
其世道局勢，有如安臥積薪之上。其下已發烈火，但未燒至其身。轉
瞬則全體熾然，遍界無逃避處。尚猶悠忽度日，不能專志求救於一句
佛號，其知見之淺近甚矣。佛法諸宗修持，必到行起解絕，方有實益。
不獨淨宗修觀為然。宗家以一無義味話頭，置之心中，當作本命元辰。
不計時日，常為參叩。待至身心世界，悉皆不知，方能大徹大悟。非
行起解絕乎。六祖謂但看金剛經，即能明心見性。非行起解絕乎。愚
謂起之一字，義當作極。唯其用力之極，故致能所雙忘，一心徹露。
<pb n="101"/>
行若未極，雖能觀念，則有能有所。全是凡情用事，全是知見分別，
全是知解，何能得其真實利益。唯其用力及極，則能所情見消滅，本
有真心發現。故古有死木頭人，後來道風，輝映古今，其利益皆在極
之一字耳。又今人多尚空談，不務實踐。勸修淨業，當理事並進，而
尤須以事為修持之方。何也，以明理之人，全事即理。終日事持，即
終日理持。若理事未能大明，一聞理持，便覺此義深妙。兼合自己懶
惰懈怠，畏於勞煩持念之情，遂執理廢事。既廢於事，理亦只成空談
矣。願閣下以圓人全事即理，為一切人勸，則利益大矣。

<h2>復范古農居士書二</h2>
中陰者，即識神也。非識神化為中陰，即俗所謂靈魂者。言中陰七
日一死生，七七日必投生等，不可泥執。中陰之死生，乃即彼無明心
中，所現之生滅相而言，不可呆作世人之死生相以論也。中陰受生，
疾則一彈指頃，即向三途六道中去，遲則或至七七並過七七日等。初
死之人，能令相識者，或見於晝夜。與人相接，或有言論。此不獨中
陰為然。即已受生善惡道中，亦能於相識親故之前，一為現形。此雖
本人意念所現，其權實操於主造化之神祇。欲以彰示人死神明不滅，
及善惡果報不虛耳。否則陽間人不知陰間事。則人死形既朽滅，神亦
飄散之瞽論，必至群相附和。而舉世之人，同陷於無因無果，無有來
生後世之邪見深坑。將見善者則亦不加惕厲以修德，惡者便欲窮凶極
欲以造惡矣。雖有佛言，無由證明，誰肯信受。由其有現形相示等，
足徵佛語無妄，果報分明。不但善者益趨於善，即惡者其心亦被此等
情理折伏，而亦不至十分決烈。天地鬼神，欲人明知此事。故有亡者
現身於人世，陽人主刑於幽冥等。皆所以輔弼佛法，翼贊治道。其理
甚微，其關係甚大。此種事古今載籍甚多。然皆未明言其權之所自，
並其事之關係之利益耳。中陰雖離身軀，依舊仍有身軀之情見在。既
有身軀之情見，固須衣食而為資養。以凡夫業障深重，不知五蘊本空，
仍與世人無異。若是具大智慧人，則當下脫體無依。五蘊空而諸苦消
滅，一真顯而萬德圓彰矣。其境界雖不必定同，不妨各隨各人之情見
為資具。如焚冥衣，在生者只取其與衣之心。其大小長短，豈能恰恰
<pb n="102"/>
合宜。然承生人之情見，並彼亡人之情見，便適相為宜。此可見一切
諸法，隨心轉變之大義矣。死之已後，尚未受生於六道之中，名為中
陰。若已受生於六道中，則不名中陰。其附人說苦樂事者，皆其神識
作用耳。投生必由神識與父母精血和合。是受胎時，即已神識住於胎
中。生時每有親見其人之入母室者，乃係有父母交媾時，代為受胎。
迨其胎成，本識方來，代識隨去也。欲海回狂，卷三第十二頁，第八
九十十一十二行，曾有此問。原答頗不中理，<le>光</le>為之妀正，當查閱之。
原答云：「譬如雞卵，有有雄者，有無雄者。未有識托之胎，如卵之無
雄者也。不知卵之無雄者，即令雞孚，亦不生子，何可為喻。<le>光</le>只期
理明，不避僭越。故為居士陳其所以。圓澤之母懷孕三年。殆即此種
情事耳。此約常途通論。須知眾生業力不可思議。如淨業已成者，身
未亡而神現淨土。惡業深重者，人臥病而神嬰罰於幽冥。命雖未盡，
識已投生。迨至將生，方始全分心神附彼胎體。此理固亦非全無也。
當以有代為受胎者，為常途多分耳。三界諸法，唯心所現。眾生雖迷，
其業力不思議處，正是心力不思議處，亦是諸佛神通道力不思議處。
<le>光</le>近十餘年，目力不堪為用，故於經論不能廣引以證。然其理固非妄
出臆見，以取罪戾也。死生，眾生之大事。因果，教化之大權。願閣
下不惜廣長舌，以因果報應為轉煩惱生死，成菩提涅槃之一助。則法
門幸甚，眾生幸甚。

<h2>復吳希真居士書一</h2>
念佛一法，約有四種。所謂持名，觀像，觀想，實相。就四法中，
唯持名一法，攝機最普，下手最易，不致或起魔事。如欲作觀，必須
熟讀觀經。深知是心作佛，是心是佛，及心淨佛現，境非外來。唯心
所現，不生取著。既不取著，則境益深妙，心益精一。能如是，則觀
想之益，殊非小小。如觀境不熟，理路不清。以躁妄心，急欲境現。
此則全體是妄，與佛與心，皆不相應，即伏魔胎。因茲妄欲見境，心
益躁妄，必致惹起多生怨家，現作境界。既最初因地不真，何能知其
魔業所現。遂大生歡喜，情不自安。則魔即附體，喪心病狂。縱令活
佛現身救度，亦末如之何矣。須自量根性，勿唯圖高勝，以致求益反
<pb n="103"/>
損也。善導和尚云：「末法眾生，神識飛颺，心粗境細，觀難成就。是
以大聖悲憐，特勸專持名號。以稱名易故，相續即生。誠恐或有不善
用心，致入魔境也。宜自詳審。又志誠懇切，亦消除躁妄魔境之一妙
法也。宜竭盡心力以行之，則幸甚。

<h2>復吳希真居士書二</h2>
得預楞嚴法會，何勝慶幸。觀想一法，非理路明白，觀境熟悉，
無躁妄欲速之心，有鎮定不移之志者，修之，則損多益少。至於實相
念佛，乃一代時教，一切法門，通途妙行。如台宗止觀，禪宗參究向
上等皆是。所謂念自性天真之佛也。楞嚴一經，實為念實相佛之最切
要法。然又為持名念佛，決志求生極樂，無上大教。何以言之，最初
徵心辨見，唯恐以妄為真，錯認消息。迨其悟後，則示以陰入界大，
皆如來藏妙真如性。乃知法法頭頭，咸屬實相。既悟實相，則覓陰入
界大之相，了無可得。而亦不妨陰入界大行布羅列。所示二十五圓通。
除勢至圓通，正屬持名，兼餘三種念佛之外。餘者總為念實相佛法門。
以至七趣因果，四聖階位，五陰魔境。無非顯示於實相理，順背迷悟
之所以耳。如是念實相佛，說之似易。修之證之，實為難中之難。非
再來大士，孰能即生親證。以此之難，固為持名念佛之一格量勸贊。
了此而猶欲仗自力以斷惑證真，複本心性。不肯生信發願，執持佛號，
求生西方者，無有是處。以實相遍一切法。持名一法，乃即事即理，
即淺即深，即修即性，即凡心而佛心之一大法門也。於持名識其當體
實相，則其益宏深。外持名而專修實相，萬中亦難得一二實證者。能
得蘇東坡，曾魯公，陳忠肅，王十朋等之果報，猶其上焉者。了生脫
死一事，豈可以志大言大而成辦乎哉。宜自詳審。是知實相之理，不
可不知。息心研究楞嚴，則凡聖因果迷悟修證之若事若理，明如觀火。
而自力佛力，持名實相之利益大小，亦明若觀火。固當若自若他，皆
期以即持名而實相。決不致以好高務勝，離持名以修實相。致使徒有
修心，而無證果也。

<h2>復吳希真居士書三</h2>
<pb n="104"/>
佛視眾生皆是佛，眾生視佛皆是眾生。佛視眾生皆是佛，故隨順
機宜，為之說法。俾得消除妄業，親證本有。即一切眾生皆得究竟涅
槃，了不見我為能度，眾生為所度，以彼原是佛故。眾生視佛皆是眾
生，故西天九十五種外道，及此方拘墟儒士，莫不竭盡心力，多方毀
謗。必期於佛法斷滅，了無聲跡，而其心始快。然杲日當空，隻手焉
遮。適足以彰佛法之光明，而形自己之淺陋而已。有宿根者，由謗佛
闢佛因緣，遂復歸依佛法，為佛弟子，代佛揚化。無宿根者，當乘此
業力，永墮阿鼻地獄。待其業報盡時，往劫聞佛名之善根，當即發現。
由茲方入佛法，當即漸種善根，以至業盡情空，復還本有而後已。甚
矣，佛恩之廣大深遠，莫能形容也。一句染神，永為道種。譬如聞涂
毒鼓，遠近皆喪。食少金剛，決定不消。能如是生信，是謂正信。爾
宜勉之。又善得益者，無往而非益。甘受損者，無往而非損。今之人
每以世智辨聰之資，研究佛學。稍知義路，便謂親得。從茲自高位置，
藐視古今。且莫說現今之人，不入已目。即千數百年之高僧，多有古
佛再來，或法身菩薩示現者。彼皆以為庸常，不足為法。未得謂得，
未證謂證。聽其言，高出九天之上。察其心，卑入九地之下。如是習
染，切宜痛除。否則如貯醍醐於毒器中，便能殺人。若能念念返究自
心，不但如來所說諸法，即能得益。即石頭碌磚，燈籠露柱，以及遍
大地所有種種形色音聲，無非第一義諦實相妙理也。謂古今無人者，
何曾夢見。祈諦信而勉行之。

<h2>與陸稼軒居士書</h2>
　昨晚鶴年居士，持來莊居士所書法華經。見其筆法堅勁精秀，不
勝欽佩。但其用筆，猶有文人習氣。於流通法道，似有未合。如俗體
帖體變體等，則有從俗之弊。又有執泥古體，如魔作磨，懸作縣，瑪
瑙硨磲作馬腦車渠，陣作陳等，則有違時之失。如必曰悉依古文，即
時行正體，皆不堪用。則字字皆須更換，無一字可用矣。楊仁山破泥
古者曰，字須遵時，何必泥古。如必欲從古，且請先從人入二字改起。
古人字作<little>（）</little>，入字作人。如人入不能改，則餘字何須特改。且古體
亦非當日蒼頡所制之字，不知幾何變更，方成此體。君既好古，宜從
<pb n="105"/>
蟲文鳥書為正體，則吾無由置喙矣。否則畢竟為無事生事，勞而無功。
生今反古，聖有明訓。如莊居士志在流通，當一掃文人習氣，字字遵
時。凡諸破體俗體等，一概不用。俾一筆一畫，皆可為法。則刊而傳
之，令見者聞者，發起信心。<le>光</le>雖固陋，當為序贊。此本且請保存家
中，以為後世子孫作遺念可也。又凡書經，中縫必須書經名卷數頁數，
俾閱者一目瞭然。即紛亂亦不難整理。何可不依此法，以致後遇不通
佛法之人，便成顛倒錯亂之咎。祈將中縫宜書之字，按頁補足。則書
經功德，方堪圓滿矣。<le>光</le>目力不給，兼以略無閑暇，未能逐一齊閱。
其中有三四字，隨便標出。餘未閱者，不能知也。

<h2>復劉智空居土書</h2>
昨接手書，知久病始愈，不勝欣幸。生死事大，無常迅速。耳聞
者之驚懼，遠不如身歷者之痛切也。當發起大菩提心，以教家親眷屬，
外及朋友故舊，及有緣者，則其利溥矣。書中言念佛急進，中氣虛極，
此汝不善用心所致。夫念佛一事，當隨各人力量，隨便出聲默念，大
聲小聲，皆無不可。何得一向大聲念，致令傷氣受病耶。然汝此大病，
雖由傷氣而起，實無量劫來業力所現。以汝精進念佛之故，逐轉後報
為現報，轉重報為輕報。即此一病，不知消幾何劫數三途惡道之罪。
佛力難思，佛恩難報，當生大慶幸，生大慚愧，生大淨信。以淨土一
法，自行化他。俾家中眷屬，與一切有緣者，同生西方。則可不負此
病，及佛為現身也。普陀可不必來，以來往用費，動須數十。居家念
佛，一易進功，二不需費。甚好甚好。

<h2>復周智茂居士書</h2>
周木居士監，接手書，知生淨信心，欲皈依佛法。然皈依佛法，
必須諸惡莫作，眾善奉行，力敦倫常，恪盡己分，生信發願，念佛求
生西方。並須戒殺護生，吃素，如不能淨素，亦當以不貪食為是，更
須持六齋，或十齋，否則便輿佛相背矣。今為汝取法名為智茂，以心
性如木，由煩惱障蔽故，心性不能顯現，如木枯槁。既有智慧，則煩
惱不生，而心性之木自然茂盛也。所言五戒，且自考心，如能受而不
<pb n="106"/>
犯，則向化三問其佛前受之規矩，彼當教汝，<le>光</le>不備書。既皈依佛法，
當熟讀文鈔，依之而行，自不致受庸人所誤，致求來生福報，及外道
煉丹運氣，以求成仙等。汝果能領會得文鈔義，縱百千外道，亦不能
搖動汝心。且勿謂此系<le>光</le>所說，恐不足依據。須知<le>光</le>乃取佛菩薩
祖師
善知識之意而說，非<le>光</le>自出心裁妄說也。祈慧察，則幸甚。
汝心高如天，志劣如地，口雖云依<le>光</le>所說，實則全依自己偏見。
淨土法門，唯信為本，信得極，五逆十惡皆能往生。信不及，通宗通
教未曾斷惑者，皆無其分。汝既不能通宗通教斷惑證真，仗自力以了
生死。又不信佛力不可思議，自性功德不可思議，若具真信切願念佛
求生西方，無一人不得生者。淨土法門，乃即生了生死之無上直捷圓
頓法門，於此法門方向尚未知，便以好高務勝之狂妄心，去研究起信
論。起信論實為學佛之綱要，然於劣根，及初機人，亦難得益。即研
得起信論通徹無疑，其用工尚須依念佛求生，方為穩當。況法相禪教
之精微奧妙高深而不可企及乎哉。汝心如此其高，乃不知分量之高。
其志又謂根性劣弱，何望生西，但能不墮惡道，此堪自慰。不知不生
西方，將來必墮惡道。此系違背佛教，及輿<le>光</le>說，何可云始終奉行教
誨，一心持念彌陀乎哉。今以汝之身，膺人之職業，又非上等資格，
其所立之心與志，真令人可嘆可笑。汝且息彼做大通家之狂妄心，專
心研究淨土法門中書，文鈔與高邵麟徐女士書中備說。隨所開示，依
之生信發願，不以自己根器下劣，高推往生於度外。且常隨動隨靜，
將一句彌陀，當做本命元辰。其居心行事，須要與諸惡莫作，眾善奉
行之宗旨合。儻有餘力，諸大乘經，不妨隨意受持讀誦，當以志心受
持為本，且勿急欲洞徹其義理為事也。果能志誠之極，教理自會透徹。
若先欲透徹，不從志誠持誦做，即透徹亦效實益，況決難透徹乎。法
相禪教，畢生研究，也難得其旨歸。即得，誰能不斷惑業，了生脫死。
欲斷惑業了生死，恐夢也夢不著。汝於<le>光</le>文鈔尚未詳閱，故其所說，
高則沖於霄漢，卑則入乎滄溟。文鈔中屢屢說所當看之書，及看經等
法則，並法相禪教之難以得益處。以淨土法門，仗佛慈力，其餘法門，
皆須己力。一為通途教理，如世之士人，由資格而為官。一為特別教
理，如世之王子，一墮地即為一切臣宰所恭敬。二種法門，不可並論，
<pb n="107"/>
而具足惑業之凡夫，可不慎所擇哉。流通基金，縱欲增益，何可作募
緣辦法。有信心有財力者，與之商量，俾其補助，即可矣。又經典甚
多，汝心欲大開門庭，鄭州有幾個人請。但取普通人能看者，請以備
購。有大部普通人不看者，須預訂，轉為代請，則省資本，亦不至請
來售不出，將錢佔到不得受用耳。汝自謂來日無多，實力有限，<le>光</le>故
作如此說。儻不以為然，仍依自己心相而行，則<le>光</le>亦不強汝。能做得
一個大通家，亦是佛門之幸。恐汝大通家做不到，淨土法門又信不及，
則兩頭落空。今生稍修點功德，來生必定生於富貴家。汝試細思之，
富貴人有幾個不造業的。今日之國運危岌，民不聊生，皆是一班無智
慧修行人之來生福報所搗亂而成者。汝打甚麼窮妄想，欲不墮惡道。
不生西方，則一生不墮者或有之，二生不墜者便少也。
佛說經咒甚多，誰能一一遍持。古人擇其要者列為日課，早則楞嚴大
悲十小咒心經，念畢，則念佛若干聲，迴向淨土。晚則彌陀經，大懺
悔，蒙山，念佛迴向。今叢林皆圖省工夫，早則只念楞嚴咒心經，晚
則單日念彌陀經，蒙山，雙日念大懺悔，蒙山。汝言禪門日誦經咒甚
夥者，不知乃朝暮課誦外之附錄者。在家居士，功課亦可照禪門朝暮
功課做，亦可隨自意立。如早晚專念彌陀經住生咒念佛，或早則專念
大悲咒念佛，晚則念彌陀經往生咒念佛。或有持金剛經者亦可。然無
論誦何經持何咒，皆須念佛若干聲迴向，方合修淨業之宗旨。汝之所
說，乃見異思遷，雖是好心，實為心無定主，隨境所轉。何經何咒，
不稱贊其功德殊勝。依汝知見，則看此經必廢彼經，持此咒則廢彼咒，
以力不能兼顧，勢必如此，是尚得名為明理真修之士乎。再推廣言之，
汝若遇參禪者贊禪而破斥淨土，必至隨彼參禪。及他天台，賢首，慈
恩，秘密各宗，每遇一知識提倡，必至捨此修彼。不知汝是甚麼根性
要做法法皆通之大通家，但以業深智淺，大通家做不到，並將仗佛慈
力帶業往生一法置之度外。到臨命終時，不向鑊湯爐炭裡去，定向驢
胎馬腹裡去。即幸而不失人身，以今生尚無正智，頗有修行之疑福，
以茲享彼疑福，便造惡業一氣不來，直入三途，欲得知天地父母之名
尚不能，況得知淨土法門乎。汝看<le>光</le>文鈔，作麼生解，須知一句阿彌
陀佛，持之及極，成佛尚有餘，將謂念彌陀經念佛者，便不能滅定業
<pb n="108"/>
乎。佛法如錢，在人善用，汝有錢則何事不可為。汝能專修一法，何
求不得，豈區區持此咒念此經，得此功德，不得其餘功德乎。善體<le>光</le>
言，自可一了百了，否則縱說的多，汝仍是心無定見，有何益乎。
　　凡夫在迷，信心不定，故有屢信屢退，屢修屢造之跡。亦由最初
教者不得其道所致，使最初從淺近因果等起，便不至有此迷惑顛倒也。
然已往之罪，雖極深重，但能志心懺悔，妀往修來，以正知見，修習
淨業，自利利他，而為志事，則罪障霧消，性天開朗。故經云，世間
有二健兒，一者自不作罪，二者作已能悔。悔之一字，要從心起，心
不真悔，說之無益。譬如讀方而不服藥，決無愈病之望。倘能依方服
藥，自可病愈身安。所患者立志不堅，一暴十寒，則徒有虛名，毫無
實益矣。

<h2>復某居士書</h2>
　易本聖人觀象立法，示人以明明德親民之道，非徒只為卜吉凶已
也。後世學者，捨本逐未，遂成藝術，可哀也已。試觀每卦之大象，
其語言多剴切詳明。如乾卦，則曰天行健，君子以自強不息。坤卦，
則曰地勢坤，君子以厚德載物。六十四卦之大象，可錄之一幅，以為
立身行道之准。將由此以繼往聖，開來學，豈區區然只成一算命之藝，
以求糊口而已哉。吾言不足為輕重，試熟讀各卦之大象，自可悉知，
況各卦之全文，及一部之全文乎。易乃聖道之源也，故孔子讀至韋編
三絕。年將七十，尚期天假以年，以期學易而免大過，其自強不息，
厚德載物，為何如哉。願深長思之，則幸甚。

<h2>復黃智海居士書</h2>
接手書，知修持嚴密，欣慰之至。五旬外人，兼以事務多端，只
好專修淨業。若泛泛然研究，或恐經論不能大通，淨業反成副事。所
言性心意之分別。心，多約體而言。意，即念慮，乃心之用。性，則
約心體之不變動者為論。若泛言之，心性皆可通稱，而意則必指其念
慮而已。然心有真心，有妄心。言約體者，乃指真心。妄心亦屬念慮，
乃心體上之妄念耳。藏通別圓四教，乃如來隨眾生根機，說相契之法，
<pb n="109"/>
有此等義，故智者依義而立此名目。藏教，為小乘根性，說經律論之
三藏，故名藏教。大乘亦有三藏，此單指小乘說耳。通教，乃大乘初
門，以根機不同，鈍根則通前藏教，利根則通後別圓，故名通教。別
者，各別，此教獨菩薩法，所有教，理，智，斷，行，位，因，果，
一一各別，未能如圓教之圓融互攝，故名別教。圓者，圓滿，圓融，
以法法圓融，法法圓具，故名圓教。此教為最上佛法，乃佛以自己所
證所悟之理，與一切大根菩薩所說者。當看教觀綱宗，自知其義，若
欲用筆墨敘說，不但太費力，且不如看彼之為得也。末世眾生，根機
淺薄，欲於教義禪宗，得真利益，甚難甚難。唯淨土法門，方可依怙。
試觀顯蔭之死，遠不如愚夫愚婦。而顯蔭之所知，非愚夫愚婦所能企
及，而愚夫愚婦之所得，又非顯蔭所能企及。正<le>光</le>所謂性水澄清，由
分別而昏動，識波奔湧，因佛號以渟凝，故致上智不如下愚，弄巧翻
成大拙也。願居土專志淨業，勿歆羡於宗通說通，庶可於了生脫死，
不成畫餅。周德廣，二月初二，念佛坐逝，無悲戀之情，有悅豫之色，
當必直入蓮邦，為彌陀弟子矣。去年病中，發願以所積萬金作善舉，
因以七千元交<le>光</le>，三千四百元，印大士頌一萬部，一千六百元印不可
錄，二千元印新排之增廣文鈔。餘三千元，作別種善舉。其子四人，
俱不甚豐裕，而能以親所積者，為親作功德，不肯自己受用，亦可謂
難行能行矣。祈專志淨宗，勿被密宗現身成佛之語所動。現身成佛，
乃理性，非事實。若認做事實，則西藏東洋之佛，不勝其多。且勿說
平民，即班禪之心行作為，佛氣尚無，況說成佛乎。以彼於民不聊生
之時，猶然不惜百姓脂膏，任其鋪排耗費，而錢到己手，便當命寶貴。
毫無慈悲喜捨之念故。顯蔭自命得密宗正傳，謂佛法東流中國。唯弘
法大師教理圓妙。歷斥中國各宗祖師，皆不及弘法大師之正傳。而死
時竟成一業識茫茫，無本可據之人。其已現身成佛矣，何又結果如是
也。祈洞察是幸。
　　菩薩之心，猶如太虛，無不包括。欲利益眾生，作種種方便，先
以欲鉤牽，後令入佛智，不得以凡夫知見，妄生測度。以彼已證法忍，
了無人我之可得。唯欲攝受一切眾生，入於如來大覺法海。若有計校，
便屬情見，便與無人我之道，不能冥契矣。云佈施頭目？腦，則誠然。
<pb n="110"/>
至於妓女彩女等，不過擴充菩薩佈施之心，不可以詞害意。若死執其
語，則願令阿僧只世界妓女充滿之文，又將如何安置乎哉。此顯菩薩
內外俱舍，了無貪惜。內而頭目？腦，外而國城妻子，無一法生貪著，
故能於生死中獨得解脫。彼受施者，由菩薩願力攝持，或於即時，或
於後世，無不親蒙利益，了生脫死。如歌利王之割截身體，後為最初
得度之憍陳如。此種如太虛量之大菩提心，何可以凡夫小知小見測量。
須知未得法忍之凡夫，心中當慕菩薩之道，其行事當依凡夫常理。否
則便於住持法道，或有妨礙。若未證無生法忍，即不住持法道，亦不
宜學菩薩之捨頭目？腦等。以自力不足，不堪忍受，若自若他，俱無
所益。凡夫須按凡夫能行者行之，則可矣。

<h2>復潘對鳧居士書</h2>
前者大夢未醒，致有衝突，不勝慚愧。今夢醒矣，本欲無言，然
恐閣下或有未喻，且略陳之。孟子云，有不虞之譽，有求全之毀，孟
子此語，極確切，而未明其所以然。佛說一切利，衰，毀，譽，稱，
譏，苦，樂，各有前因，致獲現果。了此，則只宜自懺宿業，何暇怨
人乎哉。所以君子上不怨天，下不尤人，素富貴行乎富貴，素貧賤行
乎貧賤，素夷狄行乎夷狄，素患難行乎患難，受寵若驚，受辱不怨，
逆來順受，無往而不自在逍遙也。此傳作於民國十三年，彼在青島悅
來公司，函告於<le>（光）</le>，實未寄文來。<le>（光）</le>極力呵斥，令毀其
稿。至
今年四月，彼持其自作之年譜令<le>（光）</le>看，於十三年譜內，有此文。
<le>（光）</le>即將傳文撕作粉碎，極力呵斥，謂彼是甚麼人，何得自作年譜。
而又何得妄造謠言，陷<le>（光）</le>於以凡濫聖，藐視天下宗教知識，及賢
士大夫之極大罪中乎，令永勿再錄。至八月，因催印觀音頌到申，於
友人處，見彼油印之文<le>（光）</le>持回撕之。時彼亦寄居太平寺，謂之曰，
汝以此恭維<le>（光）</le>，甚於持刀殺<le>（光）</le>百千萬倍，令勿流佈。豈
知彼
早已寄於海潮音令登報矣。及閣下寄來，<le>（光）</le>意謂纔印未久，尚可
收拾，所以祈蔚如勸閣下盡行焚毀，務成愛我之實。又令上海居士林，
淨業社，各於林刊月刊聲明，免致不知者謂彼承<le>（光）</le>意而作耳。及
閣下來書，方知不可收拾，遂悟孟子，子思，及佛所說之各事理，而
<pb n="111"/>
心中已於此了不介意。是蓋宿業所使，只可自怨宿生少栽培，何暇怨
彼之妄造謠言乎。馬契西此舉，<le>（光）</le>於一切前境，皆悉無煩計慮，
或可完我天真，卒能無愧於自心耳，則是因禍而得福，實為大幸。閣
下所印之傳，隨閣下意，燒之也好，散之也好。如其愛我情殷，略將
<le>（光）</le>誡彼之意，撮略敘百數十字，印於皮子裡邊之白墊紙中，以免
無知者之傚尤更好，並非為洗雪此誣，免人唾罵也。何以故，唾罵者
愈多，<le>（光）</le>得利益愈深，以非<le>（光）</le>自為，而<le>（光）</le>
受唾罵，則其
消業障而增福慧，有如金剛經十六分所說者。<le>（光）</le>色力衰弱，冗事
繁多，以致淨業工夫，徒慚疏略，得此因緣，用作不修而獲益之據，
幸何如之。

<h2>與聶雲臺居士書</h2>
接貴家語，不勝欽佩。文正公心法，閣下得而傳之，故能脫離富
貴習氣，樂我天真，不隨物轉也。致某君書，實為振興頹敝之妙法，
恐某君無此志向，則了無所益。然公之眾覽，必有肯取法者。盜竊因
緣，推至其極，則可以為聖為賢，實為救世至文。由是知因果之道，
至深至遠，彼以因果為權漸小乘者，皆道聽途說之流也。<le>光</le>常曰，因
果者，世出世間聖人，平治天下，度脫眾生之大權也。當今之世，若
不提倡因果報應，雖佛菩薩聖賢俱出於世，亦末如之何矣。又曰，善
教兒女，為治平之本，而教女尤要。又曰，治國平天下之權，女人家
操得一大半。以世少賢人，由於世少賢女。有賢女，則有賢妻賢母矣。
有賢妻賢母，則其夫其子女之不賢者，蓋亦鮮矣。彼學堂提倡男女平
權，直是不知世務。須知男有男之權，女有女之權。相夫教子，乃女
人之天職，其權極大。
　　<le>光</le>之愚見如是，不知閣下以為然否如其不甚悖謬敢祈大加發揮亦
未始非挽回世道之一助也。

<h2>復喬智如居士書</h2>
凡人做事，當認真做，不可潦草塞責。況佛弟子為監獄之教誨師，
有感化人心，成就正器之責任乎。語云，君子思不出其位，既膺此職，
<pb n="112"/>
必期於令監犯革心服化為事，則功德大矣。所言三女居士，既欲歸依，
當與彼說，要吃素念佛，求生西方，不可求來生人天福報。必須要諸
惡莫作，眾善奉行，戒殺護生，善教兒女。兒女雖小，萬不可任性憍
慣，必須對彼常說因果報應，使彼心中常存畏懼，自然不至將來作傷
天損德之事。此提倡因果報應，及善教兒女，乃天下太平之根本法輪，
對一切人，皆當以此相勸，非但為女人言也。陳吳氏法名志清，康金
氏法名志淨，倪康氏法名志澄，總以出此濁惡世界，生彼清淨佛國為
志而已。祈為函致，兼說<le>光</le>所囑之意，令彼作一真實修行人，並教兒
女亦修行，庶不愧歸依佛法之一大事也。天下治亂，在於家庭中操之
有道與否，此根本上之切實議論也。

<h2>復江易園居士書</h2>
接手書，知貴地淨土法門，由閣下提倡，得以大行，慰甚。<le>光</le>徒
張虛名，毫無實德，但願有益於人，即屬虛張聲勢，其損在我，而人
或得益，亦所樂為。如談梅口酸，想崖足戰，雖無實事，人起斯心。
亦非無益。至於閣下擬以慈覺故事，直令<le>光</le>慚愧無地耳。<le>光</le>願再
寄二
十包文鈔，以期送有緣，並留圖書館以長供閱覽又今之提倡佛學，須
注重於淨土法門，及因果報應。並令入社之人，各各戒殺護生，各各
善教兒女。國之荒亂，由乏賢人，其源由家無善教而始。而家庭之教，
母教更為要緊，故教女比教子關係更大也。有賢女，則有賢妻賢母矣。
人少有賢母，長有賢妻，欲不為賢人，不可得也，此正木清源圖太平
之良策也。願閣下於提倡佛學時，諄諄以此告之，庶佛法世間法皆振
興也。

<h2>復唐大圓居士書</h2>
觀汝書言學生話，不禁令人好笑。今說一喻，譬如太醫院御醫，
凡醫書，病源，脈訣，讀得熟如明鏡映現，及至臨證，則茫無所從，
不知該用何藥。汝之所問，與此醫生見識，毫無有異。佛法原是教人
了生死的非只當一種高超玄妙話說說。彼下劣知見之當哲學研究佛法
者來，必須先對彼說佛說法之所以然，是要人對治習氣，洗心滌慮，
<pb n="113"/>
敦倫儘分，慈悲仁讓，諸惡莫作，眾善奉行，斷惑證真，了生脫死，
自利利他，共證真常，漸次修習，至成佛道耳。所有經教，皆為發明
如上所說諸事理故。若唯求明瞭，不欲實行，豈非優人作戲，尚得謂
之為學生乎。如其天姿聰敏，不妨研究性相各宗，仍須以淨土法門而為
依歸，庶不至有因無果，致以了生脫死之妙法，作口頭活計，莫由得
其實益也。必須要主敬存誠，對經像如對活佛，不敢稍存怠忽，庶幾
隨己之誠大小，而得淺深諸利益也。至於根機鈍者，且專研究淨土法
門，果真信得及，守得定，決定現生了生脫死，超凡入聖，校彼深通
經論，而不實行淨土法門者，其利益奚啻天地懸殊也。如上所說，無
論甚麼資格，最初先下這一味藥。則無論甚麼邪執謬見，我慢放肆，
高推聖境，下劣自居等病，由此一味阿伽陀萬病總治之藥，無不隨手
而愈。汝學到一肚皮佛法，於此二種學生，便沒奈何。可知汝但知說
藥，自己也未實行，使汝實行，斷不至懷此種疑。而以昔某某為文殊
普賢之儔，此皆由不能監別真偽，遂致茫無所從，或至以偽為真也。
汝父之不能吃素，由於不細心體貼，反身而觀。設使自己作了食物之
牲，斷不至願人殺而食我，今有五穀養命，尚欲助其貪饞，生死不了，
到了被人食時，誠可哀閔，而已無可救援矣，哀哉。念如已剃髮，受
戒固為正理，何必又待。但須審其本心，及察其平日對境之感想，果
能具足清操，便當成就僧相。如或雖近此種氣象，難具百折不回之真
切鐵心，則還是從夫為嘉。念光亦然。汝於某報中，載念如念光二人
之論，<le>（光）</le>絕不以為然。即使實是九歲童女所說，不登報有何所損。
儻代為作，則成欺世欺人而令作偽。即彼自作，或致自矜自恃，遂
成我慢。此等皆汝不知臨證下藥之實案。汝既不以，<le>（光）</le>為無知，
<le>（光）</le>不妨以無知為有知而與汝言之。汝絕不知教小人之法則，故有
此舉。使汝知者，斷不登報。顯蔭之天姿極聰明，自己本好勝好名，
諦法師不能下抑彼矜張之藥，至於短命而死。汝於念光亦然。無得居
士，既有六十老父，何得要出家。使不出家，無由聞法修行，尚有可
原。今藩籬大撤，在家人研究修習者其多如林，得利益生西方者，亦
常有其事，何得要離親出家乎。此事<le>（光）</le>絕不贊成。按實說，當今
修行，還是在家人好，何以故，以一切無礙故。出家人之障礙，比在
<pb n="114"/>
家人多，是以非真實發道心者，皆成下流坯，無益於法，有玷於佛也。

<h2>復汪雨木居士書<little>（附來書）</little></h2>
雨木念佛十年，略知旨趣。竊謂靈峰，夢東諸大師，及我師文鈔，
所示念佛方法，大抵皆就愚夫愚婦通途立說。若吾輩能通文字，心思
複雜之人，仍用彼愚夫愚婦之念佛方法，斷斷不能往生淨土。鄙意以
為念佛求生之人，當先求知念佛的是誰，蓋既見主人翁，則念佛方有
用處，往生方有把握。不特念佛應當如是，即念經持咒，亦何莫不然。
今人動謂老實念佛，死心念佛，即可往生。不知苟不能識得念佛的是
誰，則念佛何能老實，何能死心。縱使日夜十萬聲，於生死有何相干
哉。有以古人多專主持名，不參是誰相詰者，雨木曰，此乃古德罷參
以後之事，初心非可傚法也。雨木見今日念佛之人，十九不明此旨，
實可哀愍。嘗時時苦口勸人，而居士中竟有謂我為邪見者。佛法真義，
沈晦至此，曷勝痛嘆。茲特披陳所懷，敬求印證，並乞詳加闡示，眾
生之幸，非僅雨木一人之幸也。
　　詳觀來書，不勝欽佩。閣下欲令一切人親見本來，直登上品，觀
經所謂讀誦大乘，解第一義，發菩提心，勸進行者，其閣下之謂乎。
雖然，說法當須觀機，若不察機，妄投法藥，則與庸醫以藥殺人無異。
須知禪淨二宗，歸元是一，修法各別。禪以徹見本來面目為宗，淨以
信願念佛求生為宗。使世皆上根，則閣下所說，誠為有益。而上根甚
少，中下甚多，不教以信願求生，而教以參究是誰，參而得之，固為
大幸，尚須重發切願，以求往生。若參而不得，以心中常存一不知是
誰不能往生之念，則斷無與佛感應道交，親蒙接引之事矣。而今之參
者，其能真到大徹大悟地位者有幾。夫知念佛的是誰者，乃大徹大悟
明心見性也。勿以餘人論，即閣下亦未曾到此地位。何以知閣下未到，
以到則決不敢說靈峰夢柬為就愚夫愚婦立說，而不知是誰，即老實念，
死心念，亦不得名為老實死心，縱使日夜十萬，於生死有何相干，及
謂古人專主持名為罷參後事，初心不可傚法等語。由是言之，閣下之
心，實欲自利利人，閣下之語，實為自誤誤人矣。切請緘默莫說，否
則如來普度眾生之一大法門，被閣下關塞錮蔽，莫由開通，其罪當與
<pb n="115"/>
謗佛謗法謗僧相等，可不慎乎。閣下之見，以不知契理契機之所以然，
妄執利上根之法，而普勸一切修習，遂成偏執謬見。以不合機之法，
妄行勸修，謂為佛法真義。<le>光</le>雖庸劣，敢與閣下同陷謗佛謗法謗僧之
咎，而妄為贊許乎哉。如謂不然，祈付丙丁，各行各道即已，<le>光</le>豈能
強閣下捨己所學而從我乎。不過以閣下見問不得不直貢愚誠耳，祈洞
察是幸。

<h2>復盛機師書復盛機師書</h2>
　昨接汝書，不勝慨嘆。汝學佛者，何得以自己知見，測佛境界，
測之不得，遂生疑惑乎。夫證真如者，則三際坐斷，十界平沈，有因
緣故，亦可於一念現無量劫，於無量劫作一念，念劫圓融，兩不混濫。
汝謂六十小劫，猶如食頃，五十小劫，只如半日，無此事理。然則經
中所有大小互入，念劫互現之說，皆為妄語乎。如來初成正覺，現圓
滿報身相，為四十一位法身大士，說華嚴經，二乘在座，不見不聞。
所見之佛，乃老比邱相，所聞之法，乃生滅四諦。故維摩經云，佛以
一音演說法，眾生隨類各得解，汝將謂無此事理乎。須知時無定法，
隨人所見不同，佛菩薩境界且置，姑以凡小之境明之。周靈王子子晉，
學仙，過七日，於緱山出現，已到晉朝，故有詩曰，王子去求仙，丹
成入九天，洞中方七日，世上幾千年。<little>（幾、讀平聲、近也。從周靈
王至晉彼出時、將及一千年耳。）</little>又呂純陽遇離權於邯鄲逆旅中，
勸其學仙，呂意欲得富貴後方學，與一枕令睡，則夢見由小至大，
以至宰相，五十年富貴榮華，世所罕有，子孫滿堂，其樂無央，後以
一事與上意不合，遂自引退，乃醒。睡時逆旅主人煮黃粱米粥，夢中
出入將相，做許多大事，經五十年之久，及醒，黃粱粥尚未煮熟，此
不過仙人所現，尚能於一念中作五十年境界事業。佛為天中天，聖
中聖，諸大菩薩已證法身之境界乎。故善財入彌勒樓閣，入普賢毛孔，
皆於十方世界，行六度萬行，經佛剎微塵數劫，汝看此文，又將何以
測度乎。須知三際無實體，而在凡夫分中，只見凡夫所應見之境，不
得以凡夫所見之境，謂佛菩薩亦復如是，了無有異也。今為喻明，如
鏡照數十重山水樓閣，實無遠近，而復遠近歷然。世閑色法，尚能如
<pb n="116"/>
是，況已證唯心自性之心法者乎。故曰，於一毫端，現寶王剎，坐微
塵裏，轉大法輪。十世古今，始終不離於當念，無邊剎土，自他不隔
於毫端也。汝既發心閉關，當懇切至誠禮拜持誦，以求三寶加被，令
其業消智朗，障盡福崇。凡屬不思議境界，但當仰信佛言，勿妄測度。
果能懇切至極，自可悉皆明瞭，亦不須問人也。若不在懇切至誠禮拜
持誦上致力，終日取非凡夫所能測之境界而妄測之，則與幻人法師同
一覆轍，欲不受謗佛謗法謗僧之罪報，何可得乎。祈慧察是幸。

<h2>與方遠凡居士書</h2>
世間人之病。多多都是自己造者。即如令嚴之病，乃不知慎口腹，
貪食水果涼物之所致者。及乎有病，不能從善養上令恢復，而一味靠
醫生轉移。醫生每遇富貴人之病，便大喜過望，遂用種種方法，令其
闊張，而後始令收斂，則金錢自可大得矣。然醫之善者，亦只醫病，
不能醫業。即如子重病腸癰，醫云非開剖不可，汝四嬸不放心，遂不
醫，與德章拌命念佛念金剛經，五日即愈，此病可謂極大，極危險矣，
然不醫而五天即愈。子庠之顛，乃屬宿業，汝四嬸以至誠禮誦，半年
即愈。汝父既皈依佛法，當依佛所說，不當信從洋醫，特往彼醫院去
醫也。使一切病皆由醫而始好，不醫便不好者，則古來皇帝，及大富
貴人，皆當永不生病，亦永不死亡。然而貧賤者病少，而壽每長，富
貴者病多，而壽每短。其故何哉，以一則自造其病，二則醫造其病，
有此二造之功能，欲脫病苦，其可得乎。祈為汝父說，不必往上海求
西醫，就在家中求阿彌陀佛，觀世音菩薩之大醫王，則自可勿藥而愈
矣。求西醫好否參半，求大醫王，或身軀上即好，即身軀上未好，而
神識上決定見好。若妄欲即好，完全廢棄先所持之戒，大似剜肉做瘡，
有損無益。西醫未入中國，中國人有病皆不治乎，固宜放下妄想，提
起正念，則感應道交，自可全愈矣。所言天冷身弱，衣絲綿者，必須
非此不能生活方可。若借冷弱為名，以自圖華美輕快，則是不知慚愧
之人，以所殺蠶命，實非小可。至於服阿膠，更非所宜問者，此與吃
肉有何分別。阿膠吃了就會不冷乎，倘日常禮拜，身體自然強壯，何
用阿膠為哉。彼貧人亦曾過冬，誰曾用絲綿阿膠乎。一言以蔽之，曰
<pb n="117"/>
不知慚愧，與不知自己是甚麼人而已。祈洞察是幸。

<h2>復慧朗居士書</h2>
接手書，不勝感愧，<le>（光）</le>粥飯庸僧耳，何可與諸君論外典事。
然既見托，只得略說所以，欲知此義，及所主，先須知命為何物，力
為何物，併列子意中將二子認作何物，然後再講所主，則便成有功於
世道人心之言論。若俱不知，則此力命之說，皆非儒佛所許。命者何，
即前生所作之果報也。又依道義而行所得者，方謂之命，不依道義而
行所得者，皆不名命。以此得之後，來生之苦，殆有不忍見聞者，如
盜劫人錢財，暫似富裕，一旦官府知之，必至身首兩分，何可以暫時
得樂，便謂之為命。力者何，即現生之作為之謂。然作為有二，一則
專用機械變詐之才智，一則專用克己復禮之修持。列子所說之命，混
而不分，所說之力，多主於機械變詐。故致力被命屈，無以回答。
以孔子困陳蔡，田恆有齊國為命，是尚可謂之知命哉。孔子不遇賢君，
不能令天下治安，乃天下群黎之業力所感，於孔子何干，顏淵之夭，
義亦若此。田恆之有齊，乃篡奪而有，何可為命。現雖為齊君，一氣
不來，即為阿鼻地獄之獄囚，謂此為命，是教人勿修道義而肆志劫奪
也。吾固曰，列子不知命。不觀孟子之論命乎，必窮理盡性以至於命，
方為真命，則不依道義而得，不依道義而失，皆非所謂命也。列子論
力，多屬於機械變詐之才智，聖賢之所不言。聖賢所言者，皆克己復
禮之修持也。唯聖罔念作狂，唯狂克念作聖。積善之家必有餘慶，積
不善之家必有餘殃。作善降之百祥，作不善降之百殃。木從繩則正，
後從諫則聖。惠迪吉，從道凶，惟影響。行年五十而知四十九年之非，
欲寡其過而未能。假我數年，五十以學易，可以無大過矣。人皆可以
為堯舜，戒慎乎其所不睹，恐懼乎其所不聞，皆力也，此儒者之言也。
至於佛教，則以一切眾生，皆有佛性，皆當作佛，令其懺悔往業，妀
惡修善，必期於諸惡莫作，眾善奉行。以戒執身，不行非禮。以定攝
心，不起妄念。以慧斷惑，明見本性。皆克己復禮修持之力，依是力
而行，尚可以上成佛道，況其下焉者。故楞嚴經云，求妻得妻，<little>（求
妻者，求賢慧貞靜之妻也，否則妻何得向菩薩求。）</little>求子得子，求長
<pb n="118"/>
壽得長壽，求三味得三味，如是乃至求大涅槃得大涅槃。大涅槃者，
究竟佛果，皆由依教修持而得，其力之大，何可限量。袁了凡遇孔先
生，算其前後諸事，一一皆驗，逐謂命有一定。後蒙雲谷禪師開示，
兢業修持，孔生所算，一毫不應。然了凡乃一賢者，使其妄作非為，
則孔生所算，亦當不靈。是知聖賢訓世，唯重修持，如來教人，亦復
如是。故所說大小權實法門，無非令眾生斷除幻妄之惑業，徹證本具
之佛性。故世有極愚極鈍者，修持久久，即可得大智慧，大辯才。列
子以一切皆歸於命，則是阻人希聖希賢之志，而獎人篡奪奸惡之心，
俾下焉者，受此禍害於無窮，即上焉，者亦頹奮志時勉之氣，以致終
身不入聖賢之域，作一碌碌庸人。此一篇文，完全於世無益，有何可
研究之價值乎哉。<le>（光）</le>少不努力，老無所知，偶因問及，任已意說，
其是與非，任人所指。又<le>（光）</le>年近七旬，精神衰頹，兼以冗務繁多，
直是不能支持。祈勿再以此種事來問，再來問，則原函寄回，決不答
復，以免於人無益，於己有損也，祈慧察是幸。

<h2>復龐契貞書</h2>
道濟禪師，乃大神通聖人，欲令一切人生正信心，故常顯不思議
事。其飲酒食肉者，乃遮掩其聖人之德，欲令愚人見其顛狂不法，因
之不甚相信。否則彼便不能在世間住矣。凡佛菩薩現身，若示同凡夫，
唯以道德教化人，絕不顯神通。若顯神通，便不能在世間住。唯現作
顛狂者，顯則無妨，非曰修行人皆宜飲酒食肉也。世間善人，尚不飲
酒食肉，況為佛弟子，要教化眾生，而自己尚不依教奉行。則不但不
能令人生信，反令人退失信心，故飲酒食肉不可學。彼吃了死的，會
吐出活的。你吃了死的，尚不能吐出原樣的肉，何可學彼吃肉。彼喝
了酒，能替佛裝金。能將無數大木，從井裡運來，汝喝了酒，把井水
也運不出來，何可學他。濟公傳有幾種，唯醉菩提最好。近有流通者，
云有八本，多後人敷衍之文。醉菩提之若文若義均好，所敘之事，乃
當日實事。世人不知所以然，不是妄學，便是妄毀，妄學則決定要墮
地獄，妄毀則是以凡夫之知見，測度神通聖人，亦屬罪過，比之學者，
尚輕之多多矣。見其不可思議處，當生敬信。見其飲酒食肉處，絕不
<pb n="119"/>
肯學，則得益不受損矣。祈洞察是幸。

<h2>復袁聞純居士書</h2>
接大圓書，謂居士與夫人，並令郎，皆欲皈依於<le>光</le>。夫<le>光</le>一迂
腐不堪之粥飯僧，大圓不詳察而謬為皈依，何居士又踵襲其謬，而不
以為浼乎。雖然，泥塑木雕之佛，敬之亦可生福。汝既發心，且即將
錯就錯，一旦翻然悟其非真，不妨再轉而敬真佛，固未始不可也。今
為汝取法名為智純，令夫人為智本，以眾生本具佛智，由煩惱夾雜，
則如金在礦，不得真實受用，則此本具之智，變而為妄知。雖此妄知
依本智而起，而本智之體用全失，若反而念佛以自攝其心，則其智漸
歸於純而得其本矣，此與令夫婦命名之大意也，不知有合於於汝心否。
又智本既能持月十齋，年三齋，何不長齋，食彼之肉，養我之身人固
習而安之，試一反思，則將戰懼不安，況實殺之食之乎。孟子謂如知
其非義，斯速已矣。夫與子皆長齋，汝何忍不長齋，淨業正因，以慈
心不殺，修十善業為第一。食肉之人，雖不自殺，亦難免殺業。以非
殺無肉故，以錢僱人代殺故。扶球當名福球，以環球之禍，由於不知
因果報應生死輪迴之事理，遂致任自己野蠻心，行弱肉強食，互相殘
害之慘事。汝既皈依佛法，當以此事此理，由自行而漸及於他，俾一
切內而眷屬，外而鄉黨鄰里與一切相識之人，同知此理，同皆諸惡莫
作，眾善奉行，戒殺護生，吃素念佛，則殺業消而風俗淳厚，神人和
而天下太平矣。諸惡莫作二句，乃三世諸佛之略戒經，切勿淺視，當
從舉心動念處審察。若能推致其極，尚可以上成佛道，況其餘福慧果
位乎哉。佛於大乘經中屢言之，非出於陰騭文，乃文昌帝君引用佛經
耳。其餘修持淨業之說，文鈔中具說之，此不詳書，今之世道，乃患
難世道，若不以阿彌陀佛，觀世音菩薩為依怙而常念之，則禍患之來，
或所不測，及其卒遇，徒喚奈何。倘能預先持念，必有冥為轉移。況
生死到來，人各有此日，故宜常作臨終想，則一切非分之妄想，與不
能資之以了生死之諸法門，自不致力馳騖，而令此決定仗之可了生死
之法荒疏不修也。願汝夫妻父子，同不以<le>光</le>言為迂腐，則幸甚。
末世眾生，根機陋劣，不依淨土法門，決定無由了脫。一班好
<pb n="120"/>
高務勝者，多多越分自命，覺得禪教之理性淵深，逐不以淨土為事。
從茲棄佛力而仗自力，弄到結局時，皆成種遠因而了不得其實益耳。
智本與汝夫婦也，汝能實行，彼久而久之，則相觀而化，固無所用其
懮慮也。譚磬雲之著急，不獨彼一人獨犯此病，一切學佛之人，多多
皆犯此病，既有此病，不是招感魔境，便是未得謂得。須知心本是佛，
由煩惱未除，枉作眾生，但能使煩惱消滅，本具佛性自然顯現。如磨
鏡然，止期垢淨，勿慮無光。如醫目然，但能去翳，自複本明。若於
垢未淨，醫未去時，即欲大發光明，曷可得乎。若發，便是妖魔所現，
決非鏡目之真正光明也。凡初發心人，俱宜以此意告之。

<h2>復袁福球居士書</h2>
　所言由佛學撮要，頓生正信，一以宿有善根，一以令嚴慈之熏陶
使然。<rubynote t="印光"/>一介庸僧，於法道無所知曉，唯諦信淨土，以期帶業往生。
有志願相同者，隨便酬答以自分之事業，意似有可取者，而文筆膚淺，
實為貽誚高明，不禁慚惶無地。何得以理圓詞妙等以譽之，不懼膺以
凡濫聖之愆乎。所言念佛三昧，說之似易，得之實難，但當攝心切念，
久當自得。即不能得，以真信切願攝心淨念之功德，當必穩得蒙佛接
引，帶業往生。事一心，若約蕅益大師所判，尚非現世修行人之身分，
況理一心乎。以斷見思惑，方名事一，破無明證法性，則名理一。若
是內秘菩薩行，外現作凡夫，則此之二一，固皆無難。若實係具縛凡
夫，則事一尚不多得，況理一乎。當過細看<rubynote t="印光"/>與永嘉某居士之極長
一信，則可知。至於悟無生以後，護持保任，銷鎔餘習，彼自了明，
何須預問，如人飲水，冷暖自知。否則縱令飲者說得十分的確，而未
飲之人，究不知其是何滋味。以居士將此悟無生忍，看得容易，恐自
己或悟而不知保任護持，致餘習復蒙，得而復失，故有此問。真無生
忍，實非小可，乃破無明證法性，最下者為圓教初住菩薩，即別教之
初地也，談何容易。祈且依印光文鈔所說而行，待其悉知淨土法門之
所以然，及信願行俱能不被一切知識異說所奪，此後若有餘力，不妨
兼研諸大乘經論，以開智識，以為宏淨土之根據。如是則雖是凡夫，
可以隨機利生，行菩薩道。且勿妄意高遠，恐或於事理不清，則難免
<pb n="121"/>
著魔。永嘉某居士之長信，專治此病，彼病與汝病，名目不同，性質
是一，<le>光</le>固不願多說，祈於彼信領會之。須知悟後之人，與未悟之人，
其修持仍同，其心念則別。未悟無生者，境未至而將迎，境現前而攀
攬，境已過而憶念。<little>（攀攬二字，賅攝好惡憎愛，勿謂好愛為攀攬，
憎惡為不攀攬，）</little>悟無生者，境雖生滅，心無生滅，猶如明鏡，來無
所黏，去無蹤跡。其心之酬境，如鏡之現象，絕無一毫執著繫戀之思
想。然雖於境無心，猶然波騰行海，雲布慈門，凡世間網常倫理，與
夫上宏下化之事，必須一一認真實行，雖喪身命，不肯逾越且莫認作
於境無心，便於修持自利利他上宏下化之事，悉皆廢弛，則是深著空
魔，墮於頑空，由茲撥無因果，肆意冥行，乃成以凡濫聖，壞亂佛法，
疑誤眾生之阿鼻地獄種子矣。此中關係，甚深甚深，<le>光</le>固不得不為略
陳其利害也。
　　人能弘道，非道弘人。世間之亂，乃眾生同分惡業所感，彼邪僻
諸說亦然。世風之變，最初皆一二人為之發起，治亂邪正，無不皆然。
何可不於人力轉變處講，而專歸於佛菩薩顯神變乎。佛菩薩非不能顯
神變，奈眾生業重，亦無如之何。譬如濃雲厚霧，渺不見夫天日，將
謂天日已無有乎。而人與天地，稱為三纔，僧與佛法，名為三寶，其
如此稱者，以參贊化育，宏揚法道之義而名之。汝專欲棄人力，而任
佛菩薩天地之力，是尚可謂知道者乎。大亂之世，大悲菩薩示現救護，
亦救其有緣耳。以亂乃同業，其宿因現緣乃別業，有感菩薩之別業，
則蒙菩薩加被救護，何可籠侗而論。菩薩逆順方便，救護眾生之事，
非膠知板見者所能知。今為汝說一例，由此而推，勿道是菩薩，即真
怨家，亦好作入道成佛之基。諸佛以八苦為師，成無上道，是苦為成
佛之本。又佛令弟子最初即修不淨觀，觀之久久，即可斷惑證真，成
阿羅漢，則不淨又為清淨之本。北俱盧洲之人，了無有苦，故不能入
道。南閻浮提苦事甚多，故入佛道以了生死者，莫能窮數。使世間絕
無生老病死，刀兵水火等苦，則人各醉生夢死於逸樂中，誰肯發出世
心，以求了生死乎。至謂擁強兵踞高位，作種種苦惱眾生事者，或亦
有大悲示現者歟。此義唯可與通人言，不可與無知無識者道若是通人，
即真惡魔，亦可得益。無知無識者若知此義，則不知發心修行，反去
<pb n="122"/>
毀謗佛法。譬如用藥，小兒不肯吃藥，涂之於乳，則不吃而吃矣。汝
欲作通人大張此義，則害人處多而利人處少矣。且祈緘默，勿妄談說。
佛菩薩之境界，非凡夫所能測度。中國之貧弱，由於不依禮義，依禮
義何至貧弱。試問貧弱之因，何一不是貪贓受賄以利外人乎。汝未認
清病源，便謂藥不見效，可謂智乎。外國之強，以國小，不同心協力，
不能自立。中國則人各異心，縱有同者，外人以賄誘之，則隨賄所轉，
不但不顧國與民，並將自身亦不顧，謂為奉行禮義之失，其可乎哉。
昔林文忠公之驅夷，即是其證。以後大小事，何一非中國代為周旋令
成乎。中國之人，多半皆屬亡八字，故致外國如是之強，中國如是之
弱，使皆守禮義，則外國之無益各貨，將無處可消，而中國一年當保
全數千萬萬金矣。中國人之下作，誠可謂下作之極矣。孟子曰，獨孤
臣孽子，其操心也危，其慮患也深，故達。汝雖讀書閱世，未知讀書
閱世之道，故有此問也。為今之計，當以提倡因果報應，生死輪迴，
及改惡修善信願往生，為挽回劫運，救國救民之第一著。談玄說妙，
尚在其次。然欲救世，非自己躬行，斷無實效。由身而家，由家而邑，
由邑而國，此風一倡，或可有意料不及之效，否則便難夢見矣。

<h2>與周法利童子書</h2>
人之一生成敗，皆在年幼時栽培與因循所致，汝已成童，宜知好
歹，萬不可學時派。當學孝，學弟，學忠厚誠實。當此輕年，精力強
壯，宜努力讀書。凡過讀之書，當思其書所說之事，是要人照此而行，
不是讀了就算數了。書中所說，或不易領會。而陰騭文，感應篇等皆
直說，好領會。宜常讀常思，改過遷善。於暇時尤宜念阿彌陀佛，及
觀世音菩薩，以期消除業障，增長福慧，切勿以為辛苦。古語云，少
壯不努力，老大徒傷悲。此時若錯過光陰，後來縱然努力，亦難成就。
以年時已過，記性退半，所學皆用力多而得效少耳。第一先要做好人。
見賢思齊焉，見不賢而內自省焉。第二要知因果報應，一舉一動，勿
任情任意。必須想及此事，於我於親於人有利益否。不但做事如此，
即居心動念，亦當如此。起好心，即有功德。起壞心，即有罪過。要
想得好報，必須存好心，說好話，行好事，有利於人物，無害於自他
<pb n="123"/>
方可。倘不如此，何好報之可得。譬如以丑像置之於明鏡之前，決定
莫有好像現出。所現者，與此丑像了無有異。汝果深知此義，則將來
必能做一正人君子，令一切人皆尊重而愛慕之也。祈審慎思察，則幸
甚幸甚。

<h2>與馬契西書</h2>
人生世間，須安本分，越分作為，及與贊譽，皆為招禍取辱之本。
<le>光</le>一庸劣粥飯僧，汝為甚麼為我作傳，膽敢以去聖時遙，真修日鮮等
四句下，便以我承之，令我得罪於天下宗教知識，賢士大夫。汝意謂
說得好聽，便為榮幸乎，不知以凡濫聖，罪在不原。汝亦曾看楞嚴經，
何不知犯大妄語，其罪重於殺盜淫罪，百千萬億倍乎。汝如此妄為，
不但汝自己罪過得不得了，且令<le>光</le>現在受明眼人唾罵，將來受阿鼻地
獄之苦報，無有出期。譬如庶民，妄稱帝王，罪必滅族。良以大妄語
能壞亂佛法，疑誤眾生，汝以此當架子擺乎。祈將其稿焚之，以後不
得另有所述。我只要得生西方，要傳做甚麼。汝將謂由此便可留芳百
世乎，而不知瞎造謠言之傳，不但遺臭萬年，且復受苦永劫也。若以
吾言為非，則是魔王眷屬，請從此絕。

<sarticle>印祖文鈔上冊卷二</sarticle>
<h2>復包右武居士書一<little>（一至書二）</little></h2>
　　適接手書，不勝感愧。<rubynote t="（印光）"/>一粥飯僧耳。法門中事，概不能
知。唯於淨土，頗欲自他同生。以故凡有緇素見訪，皆以此奉答。徐
蔚如居士，以其於禪淨界限，分析明瞭。並佛力自力之難易得失，及
主敬存誠等種種膚論，皆於初機稍有利益。以故雖文詞鄙拙，亦不見
棄，而三四次排印流佈。以期有志了生死者，同皆納此芻議而已。然
以殘羹餿飯，陳於飽餐王膳者前，則惡心發嘔矣。況敢注經乎哉。閣
下既不以酸臭見棄，敬贈蕪鈔一部。此去年蔚如令商務印書館另編排
印，今年所出者。彼書館恐售不出，故止印二千。出書後，尚未發行，
已經售盡。雖已留板，但以彼館急於時尚之新書，至今未印二板。一
二年來，亦有知友勸<le>（光）</le>刻板，<le>（光）</le>擬待商務書館編好出書
後，
<pb n="124"/>
再刻，則可省心力。去歲北地大荒，各善土設法籌捐。<le>（光）</le>遂盡數
將刻款助賑矣。兩次共五百元。如以為有益初機，肯為刊佈，未始非
利人之一端也。

<h2>復包右武居士書二</h2>
　　生死大海，非念佛無由得度。欲知念佛之所以然，不看淨土經
論，何由而知。固當日誦阿彌陀經，常看無量壽經，及觀無量壽佛
經。此名淨土三經。讀此則知彌陀之誓願宏深，淨土之境緣殊勝，行
人之往生行相。此外最親切開示念佛方法，有楞嚴經第五卷末後大勢
至菩薩念佛圓通章。又有華嚴經，普賢行願品。以十大願王，導歸極
樂。讀此知念佛求生西方一法，乃華嚴一生成佛之末後一著。實十方
三世諸佛因中自利，果上利他之最勝方便也。彼妄謂淨土法門，為權
漸小乘者。皆毀謗華嚴，及謗佛謗法謗僧之極重罪人也。其淨土三經
之注，並淨土諸書之宜專精看者。<le>光</le>文鈔中與徐女士書中備言之，此
不具書。晨朝十念，當於盥漱後，功課前行之。淨土十要，西歸直指
中，各有其儀，依而行之即已。但不可過十念，以多則傷氣。<le>光</le>文鈔
中亦屢言其利害。朝暮功課，照功課中念之即已。如公事多端，不暇
念功課，則但用十念亦可。此外則但止念一句南無阿彌陀佛即已。所
謂十念者，以盡一口氣為一念。如是念十口氣，名為十念。如氣壯之
人，一口氣多念一二十句。氣弱之人，只能數句。不論佛數多少，但
以一口氣，至十口氣，為度耳。其法之妙處，文鈔亦說之。若多念，
則又傷氣受病矣。不可不知。古語云，聰明不能敵業，富貴豈免輪迴。
生死到來，一無所靠。唯阿彌陀佛，能為恃怙。惜世人知者甚少，知
而真信實念者更少也。通州王鐵珊，前清曾作廣西藩台。其地土匪甚
多，彼設計剿滅，所殺無算。前年得病，合眼即見在黑屋中。其鬼甚
眾，皆來逼惱，隨即驚醒。如是三晝夜，一合眼即見此象。人已困極，
奄奄一息。其夫人勸令念佛，隨念數十聲即睡著，因睡一大覺。而精
神漸健，病遂痊愈，即長齋念佛。使此時無人以念佛告之，恐萬不能
至今日也。故知教人念佛，功德無量。知念佛利益者，皆多生多劫善
根所使也。所示令親之事，甚為希奇，可謂宿有善根。然又須兢兢業
<pb n="125"/>
業以自修持，庶不虛此一夢。倘以凡夫知見，妄謂我已蒙三寶加被，
已入聖流，從茲生大我慢，未得謂得，未證言證，則是由善因而招惡
果。末世之人，心智下劣，每受此病。楞嚴經所謂不作聖心，名善境
界。若作聖解，即受群邪者。此也。請以力修淨土法門自勉，則將來
決定獲大利益矣。須知淨土一法，乃十方三世諸佛。烹凡煉聖之大爐
。九法界眾生，無一不入其中，能出其外者。以出則究竟成佛矣。
能如是信，方名正信，方名有淨土耳。

<h2>復永嘉某居士書一<little>（一至書九）</little></h2>
　　昨接來書，言及教女為齊家治國之本，可謂見理透徹。周之開國，
基於三太。而文王之聖，由於胎教。是知世無聖賢之士，由世少聖賢
之母之所致也。使其母皆如三太，則其子縱不為王季文王周公。而為
非作奸，蓋亦鮮矣。而世人只知愛女，任性憍慣，不知以母儀為教。
此吾國之一大不幸也。人少時常近於母，故受其習染最深。今日之人
女，即異日之人母。人欲培植家國，當以教女為急務。勿曰此異姓之
人，吾何徒受此懮勞哉。須知為天地培植一守分良民，即屬莫大功德。
況女能德鎮坤維，其子女必能肖其懿范。榮何如之。況自己子孫之媳，
亦人家之女乎。欲家國崛興，非賢母則無有資助矣。世無良母，不但
國無良民，家無良子。即佛法中賴佛偷生之蟒流僧，一一皆非好母所生。
使其母果賢，斷不至下劣一至於此。惜哉。佛法大無不包，細無不舉。
譬如一雨普潤，卉木同榮。修身齊家治國親民之道，無不具足。古今
來文章蓋一時，功業喧宇宙者。與夫至孝仁人，千古景仰。人徒知其
跡，而未究其本。若詳考其來脈，則其精神志節，皆由學佛以培植之。
他則不必提起。且如宋儒發明聖人心法，尚資佛法，以為模範。況其
他哉。但宋儒氣量狹小。欲後世謂己智所為，因故作闢佛之語，為掩
耳盜鈴之計。自宋而元而明，莫不皆然。試悉心考察，誰不取佛法以
自益。至於講靜坐，講參究，是其用功之發現處。臨終預知時至，談
笑坐逝，乃其末後之發現處。如此諸說話，諸事跡，載於理學傳記中
者，不一而足。豈學佛即為社會之懮乎。宋葛繁之日行利人事。趙閱
道之日之所為，夜必焚香告帝。袁了凡之立命，周夢顏之著書。莫不
<pb n="126"/>
汲汲然企人諸惡莫作，眾善奉行。明因果，示罪福。使人知舉心動念，
天地鬼神，無不悉知悉見。雖欲欺人，以天地鬼神悉知悉見，而有所
不敢。從茲勉力為善，實心戒惡。雖最剛強難化，不可以理喻者。聞
三世因果之道，必漸行戢斂，以致轉暴惡為良善者，不知其幾。竊謂
父母愛子，無所不至。唯疾病患難，更為嬰心。小兒甫能言，即教以
念南無阿彌陀佛，及南無觀世音菩薩名號。即令宿世少栽培，承此善
力，必能禍消於未萌，福臻於不知。而關煞病苦等險難，可以無慮矣。
稍知人事，即教以忠恕仁慈，戒殺放生，及三世因果之明顯事跡。俾
習以成性。在兒時不敢殘暴微細蟲蟻，長而斷不至作奸作惡，為父母
祖先之辱。佛法遇父言慈，遇子言孝，遇兄言友，遇弟言恭，夫唱婦
隨，主義僕忠。雖統名為出世之法，實具足乎經世良謨。經世良謨，
亦同儒教。但儒教只令人盡義，而佛教一一各言因果。盡義則可教上
智，難化下愚。因果則上智下愚，無不受益。今之社會，專以智巧而
為主體。故發而為事，則借為民作共和幸福之名，成同室操戈之實。
使國勢日危，人民日益困悴於爭意氣爭權力中。若是結果，總以不知
因果報應。使人人知因果，則自利利他，己立立人矣。何至如此其極
乎。所謂小兒學佛者，學其前來所說數義而已。豈即令其參禪悟性，
閱教觀心等耶。王君未知佛法，所以過慮如是之甚。若即其言而推之，
殆將舉世不敢言及佛法矣。答王君書，當並<le>光</le>所說之意而融會之，則
更闊大矣。法名如數寫來。竊謂小兒取一名，恰當即已，何必定取三
名。孔子之名，原是乳名。豈乳名便只可兒時用乎。法名亦後世所立。
佛諸弟子，莫不皆是在家俗名。今之取法名者，以別其入法與否。若
兒女輩俗名，最初即取好，畢生可用。何須絡索二三耶。先儘人事，
後聽天命。人謀不及處，以三寶之威神是托。則冥冥中自有不思議之
轉旋矣。

<h2>復永嘉某居士書二</h2>
　　昨接汝書，知師壽已心有回轉，不決定即欲出家。幸甚。出家一
事，今人多以為避懶偷安計。其下焉者，則無有生路，作偷生計。故
今之出家者，多皆無賴之徒。致法道掃地而盡，皆此輩出家者為之敗
<pb n="127"/>
壞而致然也。<le>光</le>觀師壽根性，在家修持，固不失為一鄉之善士。雖不
能大弘法化，於自於他，皆有實益。若出家，則年時已過。又且身弱，
不堪受苦。其於學教參禪一道，若不問津，則了不知其方向。若去參
學，則盡此生力，亦未有得。宗教不知，於一心念佛之道，惟能利己。
其於利人，尚欠參學。以故不如在家，依龍舒安士二林等之修持為愈
也。

<h2>復永嘉某居士書三</h2>
　　昨接手書，知又得麟兒。喜甚。書中所說，皆有道理。張奐伯教
子女之事，乃知體而不知用，不可全取為法。至於幼時，又須以因果
報應之事，與淨土法門之利益，於學堂回時，諄諄訓誨。則子女現時
蒙念佛之益，必能免意外之虞。將來以為立家立業，及滅罪得福之本。
若全不與學堂交涉，則不諳時務。縱有作為，亦難進步，況庸常者乎。
在家人必須先要得一謀生之法。奐伯之舉，可用於三十年前，不可用
於今日。今之時，是何時也。乃偽妄排擠，互相競爭之時。倘與伊等
全無交涉，必受其欺侮，而難以安身矣。至於法名，大兒已經皈依，
即不須另取。餘者仍以福字為首，慧融淵和明。其母宜名師越。以宋
荊王夫人王氏，自行化他，專修淨業，為女中之冠。若名師王，似不
合宜。以夫人亦稱越國夫人，故以名越為妥。又離五濁，生淨土，乃
超越凡俗濁惡。至往生以後之漸漸上昇，亦超越事也。名者，實之賓。
必須常垂訓誨，令諸子女知世間道理，知佛法道理。將來為人父母時，
自能為子女立規立法。不至雖有上等天姿，如俗某某，僧某某者。皆
以堪作佛祖之姿，為自他塞人天之正路，掘地獄之深坑。其源皆由於
乃父乃母初未嘗以因果報應之若事若理，以啟迪之故也。因果不講，
則名實絕不相應矣．而況欲得為聖為賢，成佛作祖之實效乎哉．因果
二字，為今日救國救民之正本清源，決定要義。捨此則無術矣。況教
子女乎哉。

<h2>復永嘉某居士書四</h2>
　　汝家屬甚多。倘諸弟婦令妹令女等，學堂歸來，宜以因果報應，
<pb n="128"/>
及念佛利益，與之談論。俾彼等各各心中自知已心與天地鬼神相通，
與彌陀慈父相通。由茲斷除惡念，增長正信。俾彼現在堪為人之賢妻，
將來堪為人之賢母。以此風於鄉邑，是亦治天下國家之根本法輪也。
菩薩隨俗利生，並不另起爐灶。對病發藥，令彼各各就路還家而已。
現今學堂中婦女，多多妄生異圖，擬操政權。不知各守本分，相夫教
子，乃天下太平之根本。以故周之王業，基於三太。彼太姜太任太姒，
乃女中聖人。但以陰相其夫，胎教其子為事。今人不此是學。其所計
慮，皆為亂天下之媒？，可勝道哉。<le>光</le>本世外人，何論婦女事。以汝
家女眷多故。亦願將來師表女流，儀型閨閫，以揚佛日之光耳。

<h2>復永嘉某居士書五</h2>
　　教子女當於根本上著手。所謂根本者，即孝親濟眾，忍辱篤行。
以身為教，以德為范。如熔金銅，傾入模中。模直則直，模曲則曲。
大小厚薄，未入模之先，，已可預知，況出模乎。近世人情，多不知
此。故一班有天姿子弟，多分狂悖。無天姿者，復歸頑劣。以於幼時
失其範圍。如熔金傾入壞模，則成壞器。金固一也，而器則天淵懸殊
矣。惜哉。佛以無我為教。今人每每稍有知見，便目視雲漢。是以知
文字義理為佛法，而不知以修身淨心，滅除我相，力修定慧，以期斷
惑證真為佛法也。

<h2>復永嘉某居士書六</h2>
　　娑婆世界，是一大冶洪爐。能受得烹煉，則非世界中人矣。不能
受得烹煉，則烹煉之大冶洪爐，反為毒器，為苦具。是在各人能自得
益耳。同室之人，固宜於閑暇無事時，委曲宛轉，開陳至理，令其心
知有是非可否。則心識不知不覺，漸摩漸染而為轉變。至其愚傲之性
發現時，可對治，則以至理名言，和氣平心以對治之。否則任伊，一
概置之不理。待其氣消，再以平心和氣，論其曲直，久之則隨之而化。
若用強蠻惡辣手段，斷非所宜。以彼有所恃，<little>（所恃者子女也，）</little>兼失
子女觀法之訓。念佛要時常作將死，將墮地獄想。則不懇切亦自懇切，
不相應亦自相應。以怖苦心念佛，即是出苦第一妙法。亦是隨緣消業
<pb n="129"/>
第一妙法。

<h2>復永嘉某居士書七</h2>
靈峰老人，乃末法絕無而僅有者。其言句理事具足，利益叵測。
隨人分量，各受其益。子弟之有才華，有善教，則易於成就正器。無
善教，則多分流為敗種。今日之民不聊生，國步艱難，幾於蹶覆者。
皆有才華無善教者，漸漸釀成之也。無才華，固宜教其誠實。有才華，
益宜教其誠實。然誠實亦可偽為。最初即以因果報應，及人之一舉心
動念，天地鬼神，一一悉知悉見，作常途訓誨。而陰騭文，感應篇，必
令其熟讀。且勿謂此非佛書而忽之。以凡夫心量淺近，若以遠大之深
理言之，則難於領會。此等書，老幼俱可聞而獲益。而況德無常師，
主善為師乎。佛尚以死屍糞穢毒蛇，令人作觀，以之證阿羅漢者，逾
恆河沙。況此種貼實存養省察之言句乎。楞嚴一經，不知淨土者讀之，
則為破淨土之元勛。知淨土者讀之，則為宏淨土之善導。何以言之。
以自力悟道之難，淨土往生之易。十法界因果，一一分明。若不仗佛
力，雖陰破一二，尚或著魔發狂，為地獄種子。而且二十四圓通之工
夫，今人誰能修習。唯如子憶母之念佛，凡有心者，皆堪奉行。但得
淨念相繼，自可親證三摩。知好歹者讀之，其肯唯主自力，不仗佛力
乎。不知好歹者反是。以其止欲為通家，無心了生死耳。

<h2>復永嘉某居士書八</h2>
　　來書發明普敬僧尼，此理此事，實為至當。然教兒輩，又須反復
為論。若止一往，則或恐不知去取親疏，或致受損。譬如有人，若詩
若文，若宗若教，皆悉高超。而其品行卑劣，不堪為人榜樣。倘不加
分別，概行親近。此人親之，不但行為或隨彼轉。而其任己臆見，妄
說道理處。無真知見，或被所惑。須必居心則若賢若愚，通皆恭敬，
不生傲慢。行事則親賢遠愚，取優去劣。如是則可免相染之弊，及掛
誤之愆。天下事，有一定之理，無一定之法。若不以情事而為定奪，
如執死方子醫變證，則生者少而死者多矣。必使情與理相合，法與事
相契，則得之矣。
<pb n="130"/>

<h2>復永嘉某居士書九</h2>
　　來書所說，皆從自己身心習氣上究竟，不勝欣慰。然在凡夫地，
不能無病，亦不能任而不治。其治之之法，最省力，最得益處，在以
病為藥。以病為藥，則病不為累矣。即如愛子女之病，決不能斷。不
妨即以此愛為本，必欲使子女生為正人，沒生淨土。此其愛，乃以世
間凡情，成就出世間聖果。若不善用愛，任性嬌養，則與殺其身，過
百千萬億無量無邊倍者多多也。國之滅亡，民之塗炭，皆此種不洞事
之父母釀成之。可不哀哉。每日功課迴向，一一當與法界眾生。若此
功課為此，彼功課為彼，亦非不可。然必又有普迴向之願，方為與三
種迴向相合。三種迴向者，一迴向真如實際，心心契合。二迴向佛果菩
提，念念圓滿。三迴向法界眾生，同生淨土。人各有志，人各有業。
<little>（業，謂職業）</little>　但隨緣隨分即可，不必與一切人皆同也。

<h2>復何槐生居士書</h2>
　　接手書，知居士有向上志。然未知法門所以，及與時機。縱曾
讀<le>光</le>文鈔，亦未究<le>光</le>所說之意旨也。夫修行用功，原為了生死耳
。倘
用功而生死不能了，猶不肯依能了者而為之。豈非擔麻棄金，自貽其
咎乎。參禪縱能大徹大悟，如五祖戒，草堂青，真如哲，斷崖義，尚
不能了。而再一受生，反致迷失，校前為遠不能及，況吾儕乎。某某
和尚，雖於禪門知所向方，猶未打破禪之區域，故不能令閣下息心念
佛。意謂一悟即便無生死可了，亦無涅槃可證耳。不知縱悟到無生死
可了，無涅槃可證地位。依舊仍在生死中不能出，在涅槃中不能證。
末世眾生，仗自力斷惑證真，了生脫死者，甚難甚難。況汝既看此一
念落在何處，當時時專一看此念之落處。除此之外，皆不理會，直如
怨家相尋，不肯一瞬失照，令彼走脫。必欲直下捉得，令其喪身失命
而後已。而說出此念來時，種種境界，遂將看落處全體丟開，而以現
出之境界為心得。不知此種境界，雖由靜定而發，實為參禪之障。何
以故。以忘卻窮究此念落處，而以幻境為得故。且此境界，夾雜煉丹
家之境界。閣下殆先曾用過彼之工夫，今由靜定而發現耳。倘以為得，
<pb n="131"/>
後來尚有著魔發狂之慮在。閣下不知全體拋卻，尚企常久。以不能得，
為之椎心警呵，豈非認賊為子，令守家業乎。金剛經云，凡所有相，
皆是虛妄。心經云，照見五蘊皆空，度一切苦厄。閣下此相，為是相
耶，非相耶。為是五蘊耶，非五蘊耶。若是相，是五蘊，皆在所棄，
何得寶貴。若非相，非五蘊，則能看之念尚不可得，此種境相，從何
而出。古云：「學道之人不識真，皆因從前認識神。無量劫來生死本，
癡人認作本來人。正閣下貼切之對證妙藥也。禪豈可妄以己意參乎。
當此一念起時，直須看其落處。不在此處著力，則差之毫厘，失之千
裡。而猶以為得，豈不大可哀哉。雖然。<le>（光）</le>非禪客，絕不以禪學
教人。此不過以閣下不識其境，為邪正是非，不禁稍為辯析。倘閣下
欲高豎禪幟，以大徹大悟為事，當更參禪宗大老。如曰吾於即生決定
要了生死，請將參禪之念，拋向東洋大海外。依淨土法門，生信發願，
念佛求生西方，則仗佛慈力，決定可以滿其所願。倘不依淨土法門，
所有修持，皆成人天福報，及未來得度之因緣而已。欲了生死，斷難
夢見。欲知禪淨之所以然，非博覽禪淨諸書不可。即能博覽，倘無擇
法智眼，亦成望洋興嘆，渺不知其歸著。是宜專閱淨土著述。然淨土
著述甚多，未入門人，猶難得其綱要。求其引人入勝，將禪淨界限，
佛力自力，分析明白，了無疑滯。語言顯淺，意義平實，為研古德著
述之初步嚮導者，其印光文鈔乎。祈息心研究，當自知之。

<h2>復周羣錚居士書一<little>（至書七）</little></h2>
　　蕅益生於明末，沒於清初。一生弘法，皆在南方，未曾一到北地。
兼以順治初年，南方多未歸服。故大師於崇禎昇遐，明圖版蕩之後。
凡所著述，但書歲次，不書國號及年號耳。及至福建寧波，各處歸順
之後，不一二年，即入涅槃。而台宗有仿之者，於康熙時著述，亦不
書國號年號，可謂誣衊蕅益與國家耳。其不善學，有如此者。南方學
者，多宗台教。北方學者，多宗賢首，慈恩。彼既不相習，故其流通
也少。世宗雖倡刻大藏，其年初夏，即已賓天。其清藏中，所入所出，
容有世宗裁奪者。實多半由當時所派之親王，總理刻藏首領大和尚主
持。又刻藏預事之僧，盡屬賢首慈恩臨濟宗人。台宗只一人，而且尚
<pb n="132"/>
屬校閱無權之人。蕅益著述，所入唯相宗八要，釋大乘止觀法門二種。
餘者北方所無，將何由而附入乎。此系雍正末乾隆初年事。至乾隆末
年，蕅益著述，京中尚無多少徹悟老人，見閱藏知津，即欲刻板。擬
再得一部，即不須另寫，庶省心力。因遍詢各剎，止得一部。凡大師
流通到京之著述，徹悟，及徹悟之門人，皆為刻板。亦有一二十種。
不知世務之人，一歸之於世宗不取，可謂誣罔世宗。使世宗若全見蕅
益著作，斷當具足入藏，一部不遺。須知清藏肇始於世宗。及世宗崩
後，高宗繼立。凡刻藏事，皆當時僧俗中之權人主之。高宗亦不過應
名而已。何以知之。世宗所著揀魔辨異錄，草稿甫畢，尚未謄清，隨
即崩駕。高宗雖令繕寫刻板，亦不暇檢點。由未派一大通家主事，竟
致錯訛不勝其多。此其父之手澤，尚且如是，況大藏乎。又世宗於開
首著此之時，即頒上諭，內有入藏流通之語。迨後止刻書冊板，竟未
入藏。但將此上諭，附於圓明居土語錄之後，將謂世宗亦嫌其習氣而
不入乎。此其不入之由，以漢月藏子孫之外護，多屬當權之人，故不
敢提倡耳。若言習氣，蕅益可謂絕無。而一般瞎眼禪和，謂為徒有文
字，未得大悟，貢高我慢。此等人乃仰面唾天，何得據以評論耶。至
於毀世宗者，亦與毀蕅益者知見相同。皆道聽途說，隨聲附和之流輩
耳。

<h2>復周羣錚居士書二</h2>
　　昨接師導信，言汝上月病勢甚險。近已痊愈，幸甚。人之處世，
一一須按當人本分，不可於分外妄生計慮。所謂君子思不出其位。又
曰君子素其位而行。汝雖於淨土法門，頗生信心。然猶有好高務勝之
念頭，未能放下，而未肯以愚夫愚婦自命。須知了生死，愚夫愚婦則
易。以其心無異見故也。若通宗通教，能通身放下，做愚夫愚婦工夫，
則亦易。否則通宗通教之高人，反不若愚夫愚婦之能帶業往生。淨土
法門，以往生為主。隨緣隨分，專精其志，佛決定不欺人。否則求昇
反墜，乃自誤耳，非佛咎也。

<h2>復周羣錚居士書三</h2>
<pb n="133"/>
　　學佛必須專以自了為事，然亦須隨分隨力以作功德。若大力量人，
方能徹底放下，徹底提起。中下之人，以無一切作為，遂成懶惰懈怠。
則自利也不認真，利人全置度外。流入楊子拔毛不肯利人之弊。故必
須二法相輔而行，但專主於自利一邊。二林之語，亦不可誤會。誤會
則得罪二林不小。二林之意，乃專主自利，非並隨分隨力教人修習淨
土法門全廢也。利人一事，唯大菩薩方能擔荷。降此誰敢說此大話。
中下之人，隨分隨力以行利人之事。乃方可合於修行自利之道。以修
行法門，有六度萬行故。自未度脫，利人仍屬自利。但不可專在外邊
事跡上做。其於對治自心之煩惱習氣，置之不講，則由有外行，內功
全荒。反因之生我慢，自以功利為德，則所損多矣。譬如契飯，須有
菜蔬佐助。亦如身體，必用衣冠莊嚴。何於長途修行了生死之道，但
欲一門深入，而盡廢餘門也。一門深入盡廢餘門，唯打七時方可。平
時若非菩薩再來，斷未有不成懈慢之弊者。以凡夫之心，常則生厭故
也。天之生物，必須晴雨調停，寒暑更代，方能得其生成造化之實際。
使常雨常睛，常寒常暑。則普天之下，了無一物矣。況吾儕心如猿猴，
不以種種法對治。而欲彼安於一處，不妄奔馳者，甚難甚難。人當自
諒其力，不可偏執一法，亦不可漫無統緒。以持戒念佛，求生西方為
主。遇一切人，上而父母，中而兄弟朋友，下而妻子奴僕，皆以此為
導，將謂非自利乎。一燈只一燈，一燈傳百千萬億燈，於此一燈，了
無所損。孰得孰失，何去何從。豈待問人方了知乎。

<h2>復周羣錚居士書四</h2>
　　前月十五，接到汝書。以汝言孟由一到，即便登程。恐回書落空，
是以不復。即午復接汝書，知孟由尚未歸省。其所以稽遲不歸者，殆
不敢擔由彼歸而汝即走出之擔子也。汝何不體我心，及諸人之心，而
硬做道理乎。<le>光</le>亦出家之人，豈必定礙滯汝，阻止汝，學在家人戀戀
於家不願令人速得解脫乎。但人之際遇，萬有不齊。約汝分論。實為
在家益大，而出家益小。汝祖業頗可度用，上有慈親可事，中有兄弟
可靠。室有賢妻，膝無子女。而且汝之大兄，頗信佛法。三弟四弟，
亦皆與道不相悖戾。汝在家篤修淨業，亦可為慈親生信念佛，以期了
<pb n="134"/>
脫之導。亦可為兄弟在外，料理家門之事。亦可以率其妻室，弟婦等，
同修淨業，同出輸回之計。外而鄉黨親戚，隨緣開導。即家舍為道場，
舉慈親，及兄弟妻室子侄，鄉黨親朋，皆為法眷。隨力隨分，身率言
化。俾永嘉一班迷途之人，並彼邪見種性之人，同納於佛法至極圓頓
淨土法門大冶洪爐之中，共成法器，同修淨業。將來同登蓮邦，共證
菩提。豈不如汝出家為僧，舍親遠去。室人有無依之恨，慈親有怨子
之懷。而且一班不明至理之人，反謂佛法為背畔世道，妄生謗毀。俾
此等人造口業，墮惡道。未見其益，而先受此等大損之為愈乎。況汝
慈親，既不應許，豈可不遵慈命，仍懷此心乎。如汝親絕不許汝修行，
猶有可原。汝親甚歡喜汝修行，何得必欲離親修行乎。佛法中有六度
萬行種種之功業，皆為利益眾生。汝不出家，則於親有大利益。只此
一事，即可曲順親心，居塵學道。俾親日見之熟，不期其信向而自然
信向，即為莫大功德。況不止親一人乎。又親既不許，則義不可再思
出家。以佛戒律中，父母不許出家，自己任意求出家者，不許攝受剃
度，及受戒等。否則師弟各皆得罪。汝既以<le>光</le>為師，謂為善知識。然
<le>光</le>實非善知識，而於背佛法事，斷不敢為。但祈依<le>光</le>所說，順親
之心，
在家修行可也。古人有為知己者，不妨以身許之。況慈親留汝，<le>光</le>勸
汝，豈可違抗，固執不改乎。當知孝順父母，奉事師長，慈心不殺，
修十善業，乃往生正因。宜隨王虛中，周安士，彭尺木，三先生，則
不愧為佛弟子矣。

<h2>復周羣錚居士書五</h2>
　　天下事皆有因緣。其事之成與否，皆其因緣所使。雖有令成令壞
之人，其實際之權力，乃在我之前因，而不在彼之現緣也。明乎此，
則樂天知命，不怨不尤。素位而行，無人而不自得矣。汝獨不知身為
人子，義當從親之命。又欲為人徒，猶當從師之命。然父母為子謀者，
或有不當，以恩愛重而或有偏處。師則既能視為知識，斷不至所謀過
於失當。居塵學道，即俗修真。乃達人名士，及愚夫愚婦，皆所能為。
勉力修持，以在家種種繫累，當作當頭棒喝。長時生此厭離之心，庶
長時長其欣樂之志。即病為藥，即塞成通。上不失高堂之歡，下不失
<pb n="135"/>
私室之依。而且令一切人同因見聞，增長淨信。何樂如之。但祈上遵
母命，並順<le>光</le>心。隨分隨緣，自利利人。菩薩捨頭目髓腦，以救眾生
飢餓。在家修行，於親於汝，皆有大益。何得妄生違拒。如必曰決欲
依我心行，<le>光</le>豈能令其不許如是。但祈將師徒之假名字取消，一任汝
拜甚麼高僧，<le>光</le>概不過問。他日相見，一同路人，不得猶執師弟之禮。
若不如是，且請依我所說。代<le>光</le>勸化甌江士女，同入蓮池海會。校與
汝強欲為僧，致高堂失其歡心，兄弟妻室各懷懮念，而甌人妄生誹謗
佛法之心，與業，其得失實不啻天地懸隔。汝試詳審思之。<le>光</le>其為汝
耶，害汝耶。<le>光</le>言盡於此矣，過此則一字不肯虛寫，任汝自便而已。

<h2>復周羣錚居士書六</h2>
　　因果一法，為佛教入門之初步，亦為誠意正心修身齊家治國平天
下之要圖。丁氏所錄，或有紕繆。然其大體卻好，未可以袁氏之不德，
而謂其為不足流通也。且袁氏往矣，能知其不德者幾何人哉。使因果
報應之事，寓諸目，感諸心。即素鄙袁氏者，亦當閑邪存誠，克己復
禮，以自求免於罪戾，培植來福耳。未可以一告而掩之也。且袁氏初
則闢佛，繼則閱歷轉深，的知因果毫無差忒。雖未息心研究佛典，觀
其所載感應事跡，實於佛法心悅誠服。所以未能如彭二林者，以文字
障深，又以懶惰懈怠。致其結果，只為將來因種，為可惜耳。吾謂以
袁氏紀氏之博達，尚孜孜然以因果報應是輯。後之鑒者，或必有深感
焉。不欲流通即已，若意欲流通，即便流通。政不宜過於計慮也。

<h2>復周羣錚居士書七</h2>
　　講起信論甚好。但恐能領會者少，則於天機淺者失利益矣。似宜
淨土法門，與之並行。令彼先知了生死之要道，又知佛法心法之要，
則為機理雙契矣。現在人的對證藥，唯因果為第一。宜修法，唯淨土
為第一。若夫研究起信，雖亦具因果淨土。而凡夫知見，不能普領全
義，又不能按論起修，則只一解義了之矣。無論何等根性，因果淨土，
為必不可不先講究也。至於教相，亦須擇人而施。以學生各有所學之
事，佛學乃兼帶耳。天機若淺，則專務教相，或將淨土拋在腦後，致
<pb n="136"/>
成有因無果之結果。是不可不相機而設法也。今之崇相宗者，其弊亦
復如是。彼提倡者，實不為了生死，只為通理性，能講說耳。使彼知
自力了生死之難，斷不肯唯此是務，置淨土於不問，或有誹薄之者。
此其人皆屬好高務勝，而不知其所以高勝也。使真知之殺了亦不肯棄
置淨土法門而不力修也。甚矣，學道之難也。弘一師之志，唯弘一師
則可。若無大精進，生死心不切，則成懶惰懈怠之流矣。今之僧人，
實難令人生信。但既追悼僧人，何可誹謗僧人。若舉其善者，戒勵不
善者，則無過矣。然自既在學生之列，即戒勵亦宜緘默。以此種事，
唯有德望者，方可舉行，非黃口雛生之所宜為也。殘經無可修補，燒
則無過。如可看可補者，則不宜燒。有不知變通，一向不敢燒。此經
畢竟不能看，兼不能如好經收藏，反成褻瀆。兼以褻瀆之過，貽於後
人也。豈可不知權變乎哉。<le>光</le>常曰，因果者，世出世間聖人平治天下，
度脫眾生之大權也。今時若不以因果為救國救民之急務，任汝智巧道
德，如何高超，皆屬虛設，以不講道理，兼無王法故也。

<h2>復洪觀樂居士書</h2>
　　古之聖賢，無不戰戰兢兢，以自操持，故其心不隨富貴窮通所轉。
窮則獨善其身，達則兼善天下。今之人於日用云為，父子兄弟夫婦之
間，尚不能一一如法。稍有知見，便妄企作出格高人。未得其權，則
肆其狂妄之瞽論，以惑世誣民。已得其位，則逞其暴虐之惡念，以誤
國害民。其病根皆在最初其父母師友，未曾以因果報應之道，以啟迪
之也。使稍知因果報應，則舉心動念，皆有所畏懼，而不敢肆縱。即
不欲希聖希賢，戰戰兢兢，如臨深淵，如履薄冰，不可得也。以故天
姿高者，更須要從淺近處著手。勿以善小而不為，勿以惡小而為之。
少時栽培成性，如小樹標使壁直。其至長成，欲令其曲，不可得也。

<h2>復汪穀人居士書</h2>
　　真境有限量，乃不識真境二字之妄計。世界無同異，唯圓證寂光
者方見。生死涅槃同一源，而迷悟不同，故縛脫有異。真妄本無二體，
而迷真成妄，則只見其妄，不見其真。若問何故如是，且請扣己而參。
<pb n="137"/>
直待已亦了不可得，則故自親知。如人飲水，冷暖自知。若向別人口
裡討分曉，縱令別人說得了了，亦如話餅，豈能令自己知其滋味，消
其飢餓乎。全真成妄，何問真體奚有，有在何處。全妄即真，何問妄
相本無，無至何底。如是問者，不名智人。佛語雖如雷，奈業障於心
耳何。一乘若真通達，則四大各失本性，六根一一互用矣。如是理體，
說之似易，證之實難。在昔或有其人，而今皆成好高務勝，不事實修，
妄談般若之掠虛流派。祈熟讀普賢行願品，與證齊諸佛之等覺菩薩，
同求往生，乃<le>光</le>之所深望也。否則各守己志，不須相商。

<h2>復徐蔚如居士書一<little>（至書七）</little></h2>
　　律藏不許未受戒者看，一則恐其未明遠理之人，見其因犯制戒之
跡。不知乃大權菩薩，欲佛制戒以淑後世，遂現作不如法相，以啟如
來立制以垂範耳。由其未明此理，唯據近跡。遂謂如來在世，佛諸弟
子多有不如法者。從茲起邪見以藐視僧倫，則其罪不小．二則律藏中
事，唯僧知之。倘令未為僧者閱之，或有外道假充比邱，作不法事，
誣謗佛法，則其害非小。故此嚴禁而預防耳。至於好心護法，校正流
通，何可依常途為例。若執定此語，則律須僧書僧刻，僧印，僧傳，
方可不違佛制矣。天下萬事，皆有一定之理。而當其事者，須秉一定
之理，而行因時適宜之道。理與權相契，法與道相符，斯為得之。律
中必有明文，<le>（光）</le>以目昏，未能遍閱。蕅益毗尼集要，亦有此議，
亦不須檢查。但無上不明遠理，只據近跡。及欲知佛法中機密之事，
擬欲假充比邱等過。則放心安意，校正流通。其功德無量無邊，何須
過慮。然須緘默，不可以律中文相，對無知無識之人宣說。及泛泛然
錄之於尋常文集中，以啟無知人妄造口業之釁。世出世間，理皆有定，
法皆無定。大而經國治世，小而一飲一啄，莫不如是。何獨於律藏而
板執乎哉。

<h2>與徐蔚如居士書二</h2>
　　前在揚州，知太夫人身嬰貴恙，閣下回申侍疾。意謂年過七十，
淨業已熟。或欲警策同流，以西歸一大事，為當頭之棒喝乎。及<le>（光）</le>
<pb n="138"/>
於九月初四至申，次日見雲雷，言太夫人身已康健，閣下亦已回京數
日矣。不勝幸慶之至。誰知太夫人，畢竟不欲久住此界，以身說法。
唯企一切親朋眷屬，咸知世相無常，生必有死。篤修淨業，速求出離
此五濁惡世，徹證吾人本具之天真佛性而後已。可謂真大慈悲，現身
說法也。適接雲雷之信，心甚悲傷。繼思太夫人，實欲免吾等輪迴之
苦，示現來去耳。所可傷者，閣下失恃，坤倫失導而已。雖然，既已
神超淨域，業謝塵勞，蓮開九品之華，佛授一生之記。縱閣下天眼未
開，不能徹見。在太夫人覆庇分上，固不閑絲毫，更甚曩昔也。祈節
哀念佛，以企蓮品轉高，無生速證為事。斷不可過為悲傷。以致彼此
無益也。<le>（光）</le>忝蒙不棄，得預友倫。財法俱貧，將何為禮。亦只可
朝暮禮誦時，為太夫人迴向菩提，以盡方外友誼而已。

<h2>與徐蔚如居士書三</h2>
　　昨接手書，並哀啟。讀之，不禁悲感無已。夫諸佛菩薩，法身大
士。愍念眾生，示生世間。和光同事，以行教化，或男或女，或國王
大臣，妃後大家，及與貧窮下賤之流，俾觸目感發。隨地隨人，而得
入於一乘閫奧而不自知。如是則法道流通，如春回禹甸，日朗堯天。
無一處一人，不蒙其光明，沐其含育也。觀太夫人一生行跡，及臨終
景象。<le>（光）</le>前所謂乘願輪以示生，居坤維而說法者，為的確之極。
<le>（光）</le>虛受男身，濫廁僧倫，四十年來，於法門毫無裨益。讀太夫人
汲汲流通大藏，刻印契理契機之書，直欲愧死。而朝暮禮誦時迴向，
乃攄我愚誠。尚望太夫人慈愍，挽彌陀聖眾，以速度我，何可謂為法
施。然不妨借此緣事，以增長自利利他之心。故博地凡夫，當禮誦時，
尚為諸佛迴向，況示居凡位，於理又有何妨。至於七中，及一切時，
一切事，俱宜以念佛為主，何但喪期。以現今僧多懶惰，誦經則不會
者多，而又其快如流。會而不熟，亦不能隨念。縱有數十人，念者無
幾。唯念佛，則除非不發心，決無不能念之弊。又縱不肯念，一句佛
號，入耳經心，亦自利益不淺。此<le>（光）</le>絕不提倡作餘道場之所以也。
人當臨終，唯同聲念佛為有益。若識心未去，沐浴舉哀等，大有所妨。
是以修淨業人，須於平日，與眷屬說其所以，庶不至誤用親愛。若過
<pb n="139"/>
量大人，出格高士，正不必懼其被此牽掛耳。良由彼福德深厚，當穢
業已滅，淨境現前時。即在此時，其所見所聞，已非此間景象矣。太
夫人蓋非常流，固不得以常格律之。其往生可必，其品位當不在中下。
然佛法宏曠，唯成佛方可歇手。欲決得往生，正不妨懇切念佛，常行
追薦。即佛經所謂雖知罪性本空，而常悔先罪，不說已得清淨。蓮池
謂年中常須追薦先亡，不得謂已得解脫，遂不舉行耳。須知念佛誦經，
雖曰薦親。實為現前眷屬親知，開心地，種善根。及所有薦親功德，
迴向法界一切眾生。以廣大自他存亡之心量，以消滅自他存亡之執礙
耳。至於不主於誠，唯以奢華張羅誇耀於人。則所謂以親喪作鬧熱，
非人子所宜為也。閣下深通佛法，斷不至此。或恐眷屬知交，有被近
來諸大家行事，艷羡歆動者。不妨與閣下言之，以杜其違法違理趨時
之心耳。

<h2>與徐蔚如居士書四</h2>
　　前日雲雷寄無依道人金剛了義，閱之，知閣下佛學，其來也遠，
不勝感佩。孟由將一行居集寄來，見其字跡過細，不受久刷。此京中
刻經處未能慮及者。明書冊藏，刻得甚粗。現今版小，不能照彼。然
亦當如南京揚州款式。祈寄信經理人，說其所以。令一副板多印幾千，
其利益大矣。又一行居集，若文若理，通通皆好。唯禪宗秘密了義經
跋，為醍醐中含有毒味之作。此經出於乩壇。其文悉取華嚴法華楞嚴
圓覺之成文，並六祖壇經，及合會禪淨語錄中文。大通家看之固有益。
不具眼者，謂此經乩壇中出，金口親宣。由茲遂謂乩壇中經，皆是佛
經。古有閉目誦出之經，皆不流通者，恐其肇杜譔之端耳。大明仁孝
皇后夢感經，其義理利益，皆不思議。而靈峰老人，閱藏知津，目為
疑偽。清藏初亦刻入，高宗後又撤去，以防偽濫，二林見地甚高，何
以慮不及此。法雨先亦有一本，<le>（光）</le>燒之以杜禍胎耳。以法門知己，
不妨絡索一上。現今國窮民困，已至極點。貼骨之煙患，尚未能除。
亦有世道民生之責任者，一大憾事。今夏有友，自哈爾濱來，言其地
煙禁大弛。亦有二三友人，欲戒而苦無良方。<le>（光）</le>先聞陳錫周戒煙
方，靈得非常，為從來所未有。候其來山，令開出寄去。又開一張與
<pb n="140"/>
本寺副寺，令其送人。以彼曾在商務中做過事，交游必寬，企其普遍
流傳。至十一月間，哈爾濱有信來。言<le>（光）</le>所寄方，靈得非當，代
為戒好友人致謝。不勝歡喜。因問本寺副寺，彼言其友汪蟾清，其內
人以氣痛契煙。後欲戒之，即買市賣藥丸服之，終不斷根。若不契藥，
煙氣二病即發。得此方一料服完，煙氣二病，化為烏有。其子開汪李
濟堂藥店，生大感激，印其方送人。並依方製成丸藥，藥水，以期濟
人，於自己各店賣之。<le>（光）</le>即令要二百張方子來，凡遠近知交有信
來，皆為附寄一張。有力者令其排印廣傳。竊念閣下及雲雷，悉皆有
心利人。宜將此方，長年上報，俾舉世咸知，則功德無量矣。已與雲
雷談過，當出半分報費，此費當覓三五有心世道之人均認，則事在必
行。於報館，於自己，皆無妨礙。倘欲戒者，即可頓離此苦，亦救國
救民之一端也。<le>（光）</le>於廣東雲南各處，皆隨文鈔寄去。令其排印此
方，普遍傳佈。前與哈爾濱寄方時，亦令彼覓三五有財力肯利人者出
資，於當地兩報館，長年登報，俾本界及外界咸知。今既親獲靈驗，
當必能常時登報矣。真辦道人，何預他事。但未能通身放下，斬斷萬
緣。不妨帶培心地，以救取一半耳。<little>（方附集末）</little>

<h2>與徐蔚如居士書五</h2>
　　王弘願居士，雖則崇信密宗，頗有效驗。然始則錯認消息，將有
未得謂得之失。繼由多閱教典，方知錯認。次則現雖工夫得力，而虛
火上炎，無法自治。<le>（光）</le>以此二事，斷其密宗一法，不能普被三根，
不如淨土法門之千穩萬當。謂君宿具靈根，見地高超。尚有錯認，及
受病不知對治之失，則世之不及君者可知矣。彼謂密宗高出顯教之上，
引種種言論以辨。然佛無二心，亦無兩法，欲抬高密宗，但當論密宗
所以高處。既以密宗之妙處，與顯教之妙處證同。是欲推尊而實持平
也。彼之所論，乃約教而遺機。<le>（光）</le>乃約機而論教之利益。蓋契理
而不契機，則不能感應道交。所謂說法不投機，便是閑言語矣。大意
如此。<le>（光）</le>所說多絡索，兼以目力不給，凡屬信札，概無存稿。一
位攝一切位，而從淺至深，行相仍復歷然。圓融不礙行布二語，最為
恰當。蓋以圓融，正圓融其行布。若無行布，說甚圓融。行布，正行
<pb n="141"/>
布其圓融。若無圓融，則其行布，便成生滅，便屬小乘諦理，便非因
該果徹之道矣。

<h2>與徐蔚如居士書六</h2>
　　接手書，及觀經嘉祥大師義疏。一再細閱，其文法實在令人迷悶。
一句話反覆數說，而義意含糊。兼且只派名義，前不詳其所以，後不
結其歸宿。<le>（光）</le>億此疏，恐未必是嘉祥大師親筆。當是東洋耳食之
徒，冒名而作。否則縱令傳寫致訛，不致通皆不成文理，雜沓瑣碎，
絕無顯示大義，如須彌高出於海，八風悉吹不動。縱令好為更端者，
不能移易一字之處。是為可疑。十一面疏亦然。彼慕吾國高人之名，
妄自著書。不知自非高人，冒名亦冒不到耳。又北京近所印書，皆用
毛邊紙。此紙現視頗好，久則發脆。<le>（光）</le>在京時，見百餘年外之書，
紙皆發脆。粗心人翻閱，便見破碎。心竊疑之，而不知其以。光緒三
十一年，問仁山先生。彼云：「被煤煙熏過之故。其說雖有理，亦不能
息疑。以藏書多者，豈皆在有煤煙處。紅螺無煤，書亦發脆。知先生
此言，殆想出之理由，非實驗之的據。至前年到藏經院，與一老做書
者，談及紙性，因說北京舊書皆發脆，彼云此系毛邊。毛邊新時覺得
厚實堅固，以草料多，竹料少，故久則發脆。毛太重太紙質，不如毛
邊堅實，經久不變。外行人多以毛邊為美，我等做書各工，亦願做毛
邊，以其硬爽好做。實則毛太重大經久。<le>（光）</le>聞，疑心豁釋。

<h2>與徐蔚如居士書七</h2>
　　觀經疏，釋文釋義，甚為疏漏。其科則三四次頻標，直是蕪蔓不
堪。今閣下亦知是偽，似宜令發心者息此刻事，勿令嘉祥大師受誣。
凡流通古人註疏，須擇其義理文字，能啟發人心，暢徹經義者為準。
如此疏文，刻之何益。即令<le>（光）</le>修，亦無生色。若大改換，直成另
著，不名為修。況天台善導各疏，遍法界流通。何不惜金錢，作此無
益之事耶。取其嘉者流通，則於古人有光，於後學有益。若不論真偽，
並皆流通。則令古人受誣，令後人煩神亂思，而了無利益。祈為彼言
之。<le>（光）</le>前年見十一面疏，亦以為偽，特未形之言論耳。此等書斷
<pb n="142"/>
以不流通為是。

<h2>與丁福保居士書　</h2>
　　近世士大夫，多守拘墟之見。有以因果報應，生死輪迴之事理相
告者，則曰此稗官野史小說家憑空造者，何足信乎。其人亦曾讀經閱
史，雖見此種事，亦不體察其所以然，其拘墟也仍復如是。居士將歷
史之因果報應生死輪迴等事，集之於一編之中。上而麟經，下及明史，
其事跡的的可考。彼拘墟者讀之，當必啞口不敢謂其無稽妄造矣。至
於學佛一事，原須克盡人道，方可趣向。若於孝弟忠信，禮義廉恥等
事，一不實踐。雖終日奉佛，佛豈佑之哉。良以佛教該世出世間一切
諸法。故於父言慈，於子言孝。各令盡其人道之分，然後修出世之法。
譬如欲修萬丈高樓，必先堅築地基，開通水道。則萬丈高樓，方可增
修，且可永久不壞。若或地基不堅，必至未成而壞。語云，選忠臣於
孝子之門，學佛者亦復如是。昔白居易問鳥窠禪師，曰如何是佛法大
意。師曰，諸惡莫作，眾善奉行。欲學佛法，先須克己慎獨，事事皆
從心地中真實做出。若此人者，乃可謂真佛弟子。若其心奸惡，欲借
佛法以免罪業者。何異先服毒藥，後服良藥。欲其身輕體健，年延壽
永者，其可得乎。實驗一書，堪破此弊。流通於世，大有利益。又蘇
州彭希涑曾輯二十二史感應錄，於歷史中，摘錄因果事實百八十餘條。
不知閣下曾有此書否。若有，宜一併排印，以闢拘墟者之眼界。又二
十四史，奇事固多。居士博覽無遺。宜將非凡情所測之事，如欲海回
狂後所標者，並諸因果輪迴等事，盡錄而輯作一書。以為治國安民，
了生脫死之一助，則其功德大矣。不知肯滿我愚願乎。

<h2>復寧波某居士書</h2>
　　接手書，知治習之心，唯勤唯切，而消習之效，未得未見。其故
何也。蓋以生死心不切，而只將此超凡入聖，消除惑業，成就淨念，
作口頭活計，故無實效也。徜知人身難得，佛法難聞，淨土法門更為
難聞。今幸得此大丈夫身，又聞最難聞之淨土法門。敢將有限光陰，
為聲色貸利消耗殆盡。令其仍舊虛生浪死，仍復沈淪六道，求出無期
<pb n="143"/>
者乎。直須將一個死字，<little>（此字好得很）</little>掛到額顱上。凡不宜貪戀之
境現前，則知此吾之鑊湯爐炭也。則斷不至如飛蛾赴火，自取燒身矣。
凡分所應為之事，則知此吾之出苦慈航也。則斷不至當仁固讓，見義
不為矣。如是則塵境即可作入道之緣。豈必屏絕塵緣，方堪修道乎。
蓋心有所主，不隨境轉，則即塵勞為解脫。所以金剛經屢屢令人心不
住相。發心度盡一切眾生，而不見能度之我，所度之人與眾生，並所
得之無餘涅槃之壽者相，方為真行菩薩道。若見有我為能度，生為所
度，及無餘涅槃槃之所度法者。雖則度生，實於一乘實相之道，未能相
契。以不了眾生當體是佛，佛性平等平等。妄起凡情聖解。致無為利
益，成有為功德矣。何況聲色貨利之貪戀粘著乎哉。然人生世間。不
可無所作為。但自盡誼儘分，決不於誼分之外，有所覬覦。士農工商，
各務其業，以為養身養家之本。隨分隨力執持佛號，決志求生。凡有
力能及之種種善事，或出資，或出言，為之贊助。否則發隨喜心，亦
屬功德。以此培植福田，作往生之助行。如順水楊帆，更加櫓棹，其
到岸也，不更快乎。臘月三十日，乃一歲之盡日。倘預先未曾打疊得
好，則債主怨家，群相繫縛，那容你過。臨命終時，乃一生之臘月三
十日也。倘信願行資糧未具，貪瞋疑惡習猶存。則無量劫來怨家債主，
統來逼討，那肯饒你。莫道不知淨土法門者，無可奈何，隨業受生。
即知而不務實修者，亦復如是，被惡業牽向三途六道中，永永輪迴去
也。欲求出苦之要，唯有念念畏死。及死而墮落三途惡道，則佛念自
純，淨業自成。一切塵境，自不能奪其正念矣。心經云，照見五蘊皆
空，度一切苦厄。內之根身，外之器界，五蘊包含淨盡。能見其是空，
則即五蘊，離五蘊。法法頭頭，皆是大解脫法門，大涅槃境界矣。

<h2>與友人書</h2>
　　凡為善知識，一舉一動，皆有關於如來慧命，眾生善根。非止昇
座說法，方為宏法利生也己。吾讀續傳燈錄，見投子顒禪師，有大智
慧，具大作略。陞座而左右顧視，能令富鄭公直下知歸。從茲力參，
徑造其極。而以十餘擔行李，令司馬溫公欲見而中止。畢生於如來大
法，自己本性，為門外漢。使顒師一缽一杖，則溫公未必不如鄭公。
<pb n="144"/>
而溫公以吹毛求疵，自失鉅益。顒師以什物過多，損眾福田。有法道
之任者，俱宜監之。

<h2>復岳仙嶠居士書</h2>
　　若欲此生親得實益，當依淨土法門，信願念佛，求生西方，則可
決定了生脫死。若不依念佛法門，且莫說未得佛教之真傳者不能了，
即得亦不能了。何以故。以得真傳，乃大徹大悟，非是實證。證則可
了，悟則未了。修餘法門，皆須斷惑證真，方了生死。淨土法門，但
具真信切願，持佛名號。諸惡莫作，眾善奉行。正助合行，不但決定
往生，而且品位優勝。不但精粹純篤之人，決定往生。即五逆十惡之
流，臨終能生大慚愧，生大怖畏，志心念佛數聲，隨即命終者，亦得
決定往生。以佛慈廣大，專以度生為事。一念回光，即蒙攝受。所謂
仗佛慈力，帶業往生也。末世眾生，不依淨土，修餘法門。但得人天
福報，及作未來得度之因緣而已。以無力斷惑，則生死根尚在，何能
不發生死之苗芽乎哉。

<h2>與揚州萬壽寺寂山和尚書</h2>
　　久仰高風，未獲一晤。幸由通公開蒙法緣，得承謦欬，而且不輕
末學，下詢芻蕘。感愧之私，筆難盡述。昨悟開師一接華翰，即持以
相示。知黎端甫居士，已允修治，刻期告圓。晚喜出望外，不禁手舞
足蹈。公在山時，晚亦議及黎公。但慮應聘校對地論，恐不暇及。今
既允公請。足徵大士智慧，猶如日輪當午，大地普照，非我輩持螢火
以尋行墨者可比也。然通公開蒙，實纂集諸家菁華。其於發揮理性，
可謂深切著明。但以賦性率真，不事支末。故於措詞立言，不無參差
疏漏之弊。若夫略玄黃而取神駿，須待得意忘言之人。玩圖象而怖真
龍，每多尋行數墨之士。若不大加修治，決難三根等益。竊思魯史春
秋，一經仲尼筆削，遂成千古致治之大經。憨山全集，因囑謙益修治，
即為隨藏流通之妙典。古既如是，今亦宜然。只期徹露廬山真面，不
必確守原稿成規。譬如拆倒五鳳樓以重修，打散左氏序以另集。材料
雖則仍舊，結構須隨所宜。不妨以柱為梁，一任截長補短。文之贅者
<pb n="145"/>
去之，義之闕者補之。宜在前者移之於前，當在後者置之於後。俾大
佛頂理，圓通常性，與夫若義若文，悉皆徹底掀翻，和盤托出。使
上中下根，無不一目瞭然，各獲鉅益。庶可令通公黎公我公之本懷，
究竟舒暢矣。若限以兩月告圓，恐致成略加讎校。日期過促，黎公之
匠手莫形。修治不精，通公之婆心仍晦。刊而傳之，欲與楞嚴諸注，
並壽於世，恐難必矣。宜革欲速見，多限數月。俾得反復研究，諦審
精修。自然上契諸佛之妙心，下滿諸公之宏願。罄來際以流通，盡生
界而得度也已。疏首題名，二公並書。初云憶蓮沙門通智尋源述，次
云端甫居士黎養正重治。雖黎公心游華藏，志在利人，悟人我以皆空，
了自他之不二。然在吾人感恩頌德分上，固應如是施設已。修治已訖，
即付手民，不須寄來。黎公儒門山斗，法海津梁。宗說兼通，
行解相應。若非觀音普賢之應化，定是方山無為以再來。所有著述，
機理雙契。倘懸之國門，易一字者，賞以千金。當窮年竟月，無一人
敢一著筆。有何所疑，尚須旁人相證耶。待至全部刻圓，即祈普惠法
施。晚雖盲目，不能親見日光，然長夜重昏之中，常欲蒙其照燭也已。
臨穎依依，不任神馳。

<h2>復江西端甫黎居士書</h2>
　　東風解凍，企闡顯密融通之宗。化日舒長，願蒙佛頂圓滿之光。
恭維端甫黎公大居士，夙植德本，乘願再來。博極群書，深入經藏。
閔象教之衰頹，明法性之綱要。出言成章，機理雙契。立願濟世，解
行俱崇。破夢醒迷，震驚心之霹靂。扶教宏宗，施當頭之棒喝。而且
成人之美，不辭勞苦。曲引末學，和光利物。若非普門應現，維摩後
身者，儔克如是也耶。<le>光</le>幼失問學，長無所知。宗教門高，末由進步。
權依淨土，以為躲根。天姿陋劣，故無從廣參知識。客路？竮，因廿
載寄食普陀。壬子仲冬，得睹佛學叢報。始知宏法大士，多現儒門。
歡喜感嘆，非言可喻。其於閣下著述，更加欽佩。但恨根鈍骨朽，不
能常侍丈室，叨蒙雕琢耳。季秋萬壽寂公，以開蒙因緣，俯臨<le>光</le>捨，
因勸重治。注意於公，又慮其力不暇及。幸三寶加被，預示夢兆，得
蒙俞允。幸何如之。寂公即函示其由，期以兩月告成。<le>光</le>以公未詳睹
<pb n="146"/>
原稿，彼未細陳修法。恐公但隨彼意，略加讎校。因稍陳梗概，以致
寂公。不億轉蒙蓮鑒，感愧無極。茲於除日，得承手教。足徽我公接
物閱經，直同洪鐘在？，有叩則鳴。寶鏡當臺，無形不映。感荷感荷。
竊謂開蒙草稿，雖屬通公。其發揮潤色，全仗閣下。若精神不給，只
得將計就計。倘色力強健，何妨於顯宗外，處處另標密宗綱要。俾閱
者知顯密圓通，法門無二。事修宜一門深入，理性固二法融攝。當不
惜如椽之筆力，使佛頂放圓滿之光明，以普照於盡未來際一切有情也。
又末世講家，每好談宗。致令聽眾，多隨語轉。竊謂禪家機語，絕無
義味。唯就來機，指歸向上。只宜參究，何可講說。如是講經，唯超
格大士，能得其益。其他中下之流，盡受其病。於宗則機鋒轉語，不
知力參，妄自以義路卜度。於教則實理實事，由非已境，便認作寓意
表法。以宗破教，以教破宗。近世流弊，莫此為甚伏祈出廣長舌，拯
此沈溺。又悟開師宿根固深，好勝心切。始則專意禪宗，藐視淨土。
後預通公法會，從茲漸生信心。但負性狂妄，志願則高不可扳。色力
尪嬴，行持則遠難相應。去冬曾露本心，<le>光</le>遂深加呵斥。奈執心過重，
豈能挽回。不億亦白閣下。冬月廿一抱病回山。與其師兄敘外面事未
畢，即不能言。至次日未刻即逝，有何祥瑞感應之可言也。楊次公謂
愛不重，不生娑婆。念不一，不生極樂。悟師非不信有西方，但以愛
根固結，念頭不一。平生所期，皆成畫餅。其求見道，求臨終普現瑞
相，皆其愛根發露處。打頭不遇作家，到老終是骨董。悟師之謂也，
哀哉。又壬子臘月，因念佛學叢報，印用洋紙，不如本國紙之耐久。
致諸公所著奇文偉論，因用紙失當，不能經久廣益。遂不避罪責，略
陳鄙懷。事雖數條，唯此為主。於癸丑正月初，寄至編輯所。豈料一
乘濮公，嫌其蕪穢，絕不寓目。高居士來，重為抄錄，企轉達諸公，
以詳知洋紙之害。不知曾蒙青盼否。現雖叢報停版，亦須仰白者。以
洋紙之害，甚於洪水猛獸。窮國，屈民，斷滅儒釋聖教，其禍無有底
極。企有力大人，遏此習風，以福同胞而永法道耳。楚青狄公，有志
流通。有正書局，近印數種，皆用洋紙。若不痛示利害，將來各處所
刻大藏，定難免用。則是以流通而致速滅亡。此不慧所痛心疾首，籲
訴無門者。今幸蒙垂教，故敢上呈。我公學冠通國，道高當世。交游
<pb n="147"/>
遍於中外，言論服於人心。懇祈普告宏法諸公。並撰述鴻文，長登報
紙。俾舉世同胞，咸知禍害。凡屬聖賢傳世經書，及契約文憑，概勿
用此。庶三教不至速滅，五族同沾洪惠矣。

<h2>與張連勝總戎書<little>（代友人）</little></h2>
　　禹甸春回，堯天日永。北苑梅開，花陳箕疇之五福。東園竹秀，
葉報華封之三多。恭雖總戎張大人，才兼文武，職任爪牙。道隨時以
暢茂，爵共日以高昇。入春以來，榮膺尊秩。而復地近南海，密邇觀
音。此乃多生多劫，於大士所，曾種善根。及大士悲心，欲仗其威力，
護持法門之所致也。其道體康泰，起居納福，可以不卜而知矣。慰慰
賀賀。竊念普陀，乃大士應化之地。歷朝敕建，舉世欽崇。而尤與總
戎，有大因緣。往古則不及詳，近世有大功勛於此山者有三。明萬曆
間，總戎候公繼高。講武之暇，纂修山誌。護持流通，拳拳於茲。國
初以來，海氛不靖，山寺頹敗。至康熙廿八年，世道昇平，翠華南幸。
總戎黃公大來，啟奏名山廢墜狀。隨即賜帑敕修。而黃公未經一年，
即昇尊爵。次年總戎藍公理蒞任，奉旨監造。鞠躬盡瘁，竭力經營。
佛事王事，一肩擔荷。前後兩寺，為立生祠，永隨大士享受香火。而
於黃公，亦設祠祀之。其他武臣，護持此山者，多難枚舉。良由武臣，
每當兩軍對壘，鋒矢交馳之際。多默念大士，密蒙護佑。由之立戰功，
致太平，故致然也。縱時屬靖謐，亦藉大士威力，鎮軍威於遐域，消
禍亂於未萌。唯其沐恩也深，故其報恩也切。唯其報恩也切，故其食
報也厚。如黃藍二公，及近世曾彭左等諸公，莫不皆然也。現今時值
末法，法弱魔強。每有無賴之徒，混入法門。不守清規，敗壞佛法。
由是不達深理之儒士，見此遊行人間造作惡業之僧。遂謂舉世僧眾，
無不如是。從茲一唱百和，誹謗沮遏。甚至毀廢寺宇，焚燒經像。不
知玉雖出於昆岡，必玉隱而石露。若不鑽鑿，則止見其石，不見其玉。
以不見玉，遂欲措以烈火，則因惡頑石而盡焚美玉矣。昔人負荊山之
世寶，尚且兩獲刖足。況負無上大涅槃山實相妙寶者，而世俗知見，
何能識之，宜其頻加毀辱也。伏願閣下，護持名山，摧邪輔正。以國
家之爪牙，作大士之金湯。繼黃藍之芳蹤，抉俗眼之？膜。其食報也，
<pb n="148"/>
當必果證無生，地登不退。成正覺於將來，作調御之丈夫。豈第印變
成方，秩轉為文，百年福壽，裔世聯芳而已哉。

<h2>復張雲雷居士書一</h2>
　　梁任公，有出群之才，值相忌之世。何不卷而懷之，賦歸歟而力
究出世大法，以期徹悟本具妙性。又須力修淨業，迴向往生。俾所悟
者，一一親證。然後乘大願輪，示生濁世。以不思議神通變化，作對
治法。於強弗友，剛克。燮友，柔克。無論上中下根，無一不被其澤。
此大丈夫繼往開來，自利利他之究竟實義。於此時比世，而不竭力研
究。徒存懮世之心，不免危身之慮。乃英雄豪傑憤世悶時之跡，非聖
賢素位而行，樂天知命之本色也。宿生培此慧根，固不容易。徜不於
此專精緻力，以期親證。則如坯器未火，經雨則化。光陰短促，人命
幾何。一氣不來，即屬後世。未證道人，從悟入迷者，萬有十千。從
悟增悟者，億無一二。忍令無上法器之坯，經再生之雨，而復為塵土
乎哉。任公與<le>光</le>，素無交情。近以謬聽人言，亦可攀為知己。知己者
為知已謀，須於大體統處立言，方不失為一言相契，畢生知己之誼也。
不知梁公視此，為豎點頭乎，抑橫搖首乎。祈以此意轉達之。

<h2>復張雲雷居士書二</h2>
　　入佛問答一書，導引未悟，令生正信。隨機開示，漸入漸深。贈
送結緣，誠屬莫大功德。從此係泛論入佛事理。雖亦偏讚淨土，實未
大暢厥旨。若已有信心，當閱淨土諸書。若不能多閱，其最顯豁者如
徑中徑又徑一書。採輯諸家要義，分門別類，令閱者不費研究翻閱之
力，直趣淨土壺奧。於初機人，大有利益。入佛問答所示研究次第，
唯天姿高，宿根深者，方堪擔荷。若二俱退半，仍欲依彼所示而為研
究。恐教理不能大通，而淨土一法，由篤志研窮教理，遂成擔閣矣。
佛法因人而施，斷不可執通途宏規，而與機相違，致失即生了脫之殊
勝利益。是在當人自量根性，而為修持耳。往生咒梵文，學之亦甚好。
但不得生分別心，謂此略文為非。一起此念，則一大藏所有咒，皆生
疑心，謂為未合佛意。須知譯經之人，皆非聊爾。何可以他譯不同，
<pb n="149"/>
便藐視之乎。千餘年持之得利益者，何可勝數。豈千餘年來之人，皆
不知梵文乎。學固宜學，斷斷不可起優劣勝負之念。則利益自不可思
議矣。又持咒一法，與看話頭相似。看話頭以無義路，故能息分別之
凡情，證本具之真智。持咒以不知義理，但止至誠懇切持去。竭誠之
極，自能業消智朗，障盡福崇。其利益有非思議所能及者。禮佛儀式，
極忙之人，不便特立。但至誠懇切，口稱佛號，身禮佛足，必致其如
在之誠則可矣。世當劫濁，互相戕賊。不有護身符子，斷難永無禍害。
所謂護身符子，亦只至誠禮念阿彌陀佛而已。而觀音大士，悲願洪深。
尋聲救苦，隨感即應。宜於朝暮禮念佛外，加以禮念大士。則冥冥之
中，必蒙加被，自可轉禍為福，遇難成祥，而不自知也。此方外野人
為知己作救世之方法也。若曰為舉世，非不能救。但人不肯依法而行，
則無如之何矣。

<h2>復張伯岩居士書</h2>
　　息戰書，略閱一遍。江神童，可謂非常之人，抱非常之志。擬欲
作非常之事，普令天下人民，同得非常之常道。實為千古希有。若非
聖賢再世，便是菩薩示生。其生也，必非聊爾。而天下萬國，當由此
長夜洪鐘，通皆震醒。由茲己欲立而立人，已欲達而達人。自利利他，
視人猶已。同歸無我之域，共享大同之風。<le>光</le>老矣，恐不及見。不妨
預為萬國賀，雖然，其立法猶有不合時機處。<le>光</le>無知無識，何敢評論
江君著述。而知己人前，不妨一為商搉，諒無罪責見加耳。當今世道
人心，壞至極點。欲挽救之，但以五教聖賢道德為訓。此唯能轉變天
機深者。若中下之人，任汝說得脣敝舌焦，彼縱能領會，亦與自心了
無干涉。況不領會者，居其多半乎。則用力多而收效鮮矣。欲萬國共
敦此誼，除非萬國之人，皆屬上等天姿，欲力求聖賢之道，而未得其
門徑者，方有實益也。否則誨爾諄諄，聽我藐藐，衛武公早言之於二
千餘年前矣。江神童可謂知體而不知用，得根本智而未明差別智也。
又其設會之法，範圍過大。恐無此汪洋支費，不落空談，亦屬有始無
終。又此種大會，何可特設女會。女會一立，將必全國女人，戮力爭
權，事事皆須男女一體。果皆如虞之二妃，周之三太，則實為大幸。
<pb n="150"/>
否則其弊有不可勝言者。以天生非常之奇人，而開此弊端，實為不慧
所痛惜。吾嘗謂治國平天下之權，女人操得一大半。以相夫教子於家
庭之中，俾有天姿者，即可希聖希賢，大立德業。無天姿者，亦可循
規蹈矩，作一善良人民。何其未慮及此。又其論佛教，亦大有失
言之弊。若上等人聞之，當必汲汲以求其戒定慧空。若下等人聞之，
或致欲人其人，火其書者，相繼而起。當此殺劫熾盛之時，不以佛之
慈周無形，悲拔三世之道，為救國救民第一要義為訓。而發揮偽佛教，
即以棄倫物，談禍福為證。夫因果報應，乃世出世間聖人，平治天下，
度脫眾生之大權。當此人心陷溺之際。正宜倡明因果報應，使中下之
人，雖欲為惡而有所不敢，雖欲不為善而有所不能。而反破斥談禍福
為偽，為所痛恨。豈真知佛教哉。夫棄倫物談禍福，何嘗無偽，又何
嘗無真。而概以偽目之，則釋迦如來便成罪魁。自佛以下，何堪再論。
若曰諸賢所闢者跡，未知其真，則吾無間然。而謂諸賢闢者是偽，則
過在佛教，不在諸賢。充所謂偽佛教之詞，則非滅除佛教，唯留戒定
慧空不可也。夫戒定慧空，佛未出世，法未東來，固巳充塞宇宙，無
少欠缺。而堯舜周孔之聖，亦未發明。迨至佛教東來，則方知吾人日
在戒定慧空中過活，從生至死，不能出乎其外。而無端怖頭狂走，為
可憐耳。醫家治病，急則治標，緩則治本。譬如有人咽喉壅腫，飲食
難入，氣息難出。必先消其腫，然後方可按其病原，調理臟腑。若不
先消其腫，則人將立斃。縱有治本之良方妙藥，將何所施。因果者，
即今日消腫之妙法也。然因果一法，標本統治。初機依之，可以改惡
修善。通人依之，可以斷惑證真。乃徹上徹下，從博地凡夫，以至圓
滿佛果，皆不能離者。豈徒治標而已哉。

<h2>與謝融脫居士書</h2>
　　貴鄉之知有淨土法門，由林介生之請淨土典章。倘諸居士於宿世
中，向此法門，未種善根。何能以古為師，一聞之下，即便生信發願，
自行化他。不十五年，其道大行之若是乎。觀閣下之天姿境緣，及現
在之法運時機，似宜以持五戒而護持三寶，宏淨土而普勸往生，為契
理契機之第一要義。何以言之。閣下年已過四十，天姿非上等。欲研
<pb n="151"/>
窮經藏，參訪知識。恐有法門無量，光陰不多，縱欲鑽研，措手不及
之嘆。又現今雖有知識，而僧多濫汙，同行乏人。<little>（同行、名為內護、
能互相磋磨、挾持進道、）</little>若向上之志一衰，則懶惰懈怠隨之，而不
復振矣。如<rubynote t="（不慧）"/>二十一歲，辭親出家。亦可謂發心真而立行猛矣。
至今五十三歲，若宗若教，毫無所得。徒負親恩，空為佛子。所幸者
淨土一法，於出家學彌陀經時，已生信心。實未蒙一知識開示。以當
時業師，與諸知識，皆主參究。所有開示，皆破淨土。吾則自量已力，
不隨人轉。雖佛祖現身，猶不改作，況知識所說乎。又現今法弱魔強，
欲護持佛法，在俗則易，在僧則難。閣下若能嚴持五戒，專念彌陀。
克已復禮，言行相應。然後廣行化導，普利群倫。不可居師位而自高，
不可受錢財而自益。在家為一家演說，對眾為大眾詳陳。則人皆仰其
德而信從其言。所謂其身正不令而行，草上之風必偃也。令郎不信此
道，亦不可強。俟其遇境逢緣，天機發現時，一啟迪之，自有沛然莫
御之勢矣。蓮社初開，須有定規。女人入社，斷乎不可。切不可效他
方之漫無檢約，以致一法纔立，而百弊叢生矣。至要至要。舍利不能
禮拜，叢林不能親炙，有何所欠。但能見佛像，即作真佛想。見佛經
祖語，即作佛祖面命自己想。必恭必敬，無怠無忽。則終日見佛，終
日親炙諸佛菩薩祖師善知識。舍利叢林云乎哉。市井習氣，出家若不
真修，更甚於俗。若欲遠離，先須了知世間一切諸法，悉皆是苦，是
空，是無常，是無我，是不淨。則貪瞋癡三毒，無由而起矣。倘猶不能
止，則以忠恕忍辱治之，則自止矣。若又不止，則設想於死，自然無
邊熱惱，化為清涼矣。報恩經謂次第受戒。今出家受戒者，亦先三皈，
次五戒，次十戒，次具戒，次菩薩戒。但古之受戒者，是發心為了生
死。今之受戒者，多是為充大僧而圖體面。得戒之言，從未措懷。故
外方之蟒流子，下流坯，無不皆是受過三壇大戒之僧。此其弊由於清
世祖罷試僧，免度牒。與近世之為師者貪名利，喜眷屬之所致也。吾
恐貴地諸僧，不知此義。謂度人出家，是第一好事。致匪類入法，法
隨以滅。故不避繁瑣，而？縷言之也。須知淨土一法，乃如來一代時
教，最玄最妙，至圓至頓之法門。<little>（一法具一切法名圓、即生修、即
生證名頓、）</little>博地凡夫，亦能入此法中。等覺菩薩，不能出此法外。
<pb n="152"/>
實上聖下凡，速成佛道之一條捷徑。諸佛諸祖，普度眾生之一隻慈航。
於此不生信心，或信不真切，便是業深障重，不合了生脫死，超凡入
聖。永世永劫在此世界，常輪六道，無有出期。縱得人天，為時甚少，
如客邸寄居。一墮三途，則其時甚長，如安住家鄉。每一思及，衣毛
皆豎。不惜苦口，懇告同人。今為閣下引一明證。庶可策發信願之心，
而鼓勵宏贊之力耳。此之法門，唯阿彌陀經，觀無量壽佛經，無量壽
經，專說。其餘一切大乘經中，無不發明此事。其他勿論。華嚴一經，
乃佛初成道，為十住，十行，十迴向，十地，等覺，四十一位法身大
士，直說界外大法，不與凡夫二乘所共。末後入法界品，善財童子，
<little>（童子、乃斷惑證真、破無明複本性之美稱、非如塑像作小孩子、為
童子也、文殊菩薩、華嚴有處亦稱文殊童子、餘經亦有作此稱者、）</little>
受文殊教，遍參知識。初見德云：「即聞念佛法門，遂證初住。從此隨
參隨證。至五十三普賢菩薩所。普賢以威神加被，令善財所證與普賢
等，與諸佛等。<little>（是名等覺菩薩）</little>然後普賢令善財，與華藏海眾，一
切諸大菩薩，發十大願王。以此十大願王功德，迴向往生西方極樂世
界，以期圓滿佛果。又觀無量壽佛經，下品下生章云：「下品下生者，
或有眾生，作不善業。五逆十惡，具諸不善。如此愚人，應墮惡道，
經歷多劫，受苦無窮。臨命終時，遇善知識，教稱佛名。滿十聲已，
滅罪往生。龍舒淨土文中張善和，張馗等，即是其人。上之則文殊
<little>（文殊有發願經）</little>普賢，久成佛道之大菩薩。下之則五逆十惡，將墮
地獄之惡眾生。皆承彌陀接引之力，皆為淨土所攝之機。可見法門廣
大，了無棄物。佛願宏深，等視眾生。吾嘗有聯云：「捨西方捷徑，九
界眾生，上何以圓成佛道。離淨土法門，十方諸佛，下不能普利群萌。
閣下當發大勇猛，發大精進，擔荷此法。取古人宏揚淨土之逗機言論，
為鄉里倡。居塵不染，即俗修真。方合融脫命名之義。蓋融脫者，乃
和光而不同其塵之謂也。鄙見如此，不知閣下以為何如。祈自裁度。

<h2>復顧顯微居士書</h2>
　　令友某君，對於佛學種種情見。及復閣下書，雖數百言。只因因
果，空有，事理，性相，混亂。致於金剛，於淨土，悉皆不依佛祖誠
<pb n="153"/>
言生信。妄自違理究理。欲為出格之大智慧人，不肯墮於愚夫愚婦之
窠臼。而自謂為理障，實則是業障於心。如盲睹日，了不見其光相。
尚謂見者為妄。豈不大可哀哉。此種知見，誠不易破。況<le>（光）</le>之所
說，語涉支離，理難徹透。固當愈滋疑議，有損無益矣。欲不奉命，
恐或見責。且作塞責之計，而妄評之。祈勿致於某君。否則撕裂踐踏，
或所不免。若以<le>光</le>之文論，則適當其宜。若以其中所說，不是引經之
文，便是宗經之義。而字又為世間至寶，被彼踐踏。不但彼自獲罪不
淺，閣下與<le>（光）</le>，亦復獲罪不淺也。今代為復曰，諦觀來書，種種
議論。一言以蔽之，曰以凡夫知見妄測佛智而已。且吾人從生至死，
內而身心，外而境界，何一能知其所以然。從自有知識以來，見前人
之所為，而自亦為之。遂得身體成立，諸事順適，身心安樂。從生至
死，受用自在。若如來諭，已不知佛之所以然，及淨土之所以然。雖
佛祖誠言，亦不肯因之生信。推是以求，閣下終日喫飯，終日穿衣。
其充飢禦寒之所以然，為知也，否也。若道知，則知者為誰，請的的
指出。若指不出，猶依前人成規穿衣喫飯，何於了生死第一妙法，必
企其先知所以然而生信，斷不肯因佛祖之誠言而生信耶。又閣下有病，
須服藥者。為先遍閱本草脈訣，知其藥性病原，方始按病立方，而後
服藥耶。為即請良醫診脈，立即服藥耶。若立即服藥，則治病與學佛
相悖矣。縱令遍閱本草脈訣，知其藥性病原。亦與學佛相悖。何以故。
本草脈訣，係前人之成言。汝未能親見，何可取信。若謂本草脈訣之
言，不可不信。則佛祖善知識之言，何以皆不生信，必欲自見方信耶。
如汝知見，刻實論之。當先見某藥走某經，治某病，方肯開方服藥。
斷不肯依本草脈訣所說，以開方服藥。何以故，以未見故。今充飢御
寒治病之所以然未見，而即穿衣喫飯服藥。佛與淨土之所以然，己未
親見，縱佛祖誠言，皆不生信者，此何故也。一則以性命相關，雖不
知不敢不如是行。一則以高明自詡，必徹見方肯修持其法。古今來幾
多出格豪傑，由此知見，畢生不沾佛法實益。彼謂為愚夫愚婦者，初
亦不知。而能依前人成規，顓蒙念佛。因茲潛通佛智，暗合道妙。遂
得帶業往生，及斷惑往生者。將見悉證佛果，況徒知之而已乎。而此
種自命出格者，因疑生謗，將從劫至劫，長墮惡道。被彼愚夫愚婦念
<pb n="154"/>
佛往生者之所憐憫，欲垂救援亦不可得。何也，以宿世之不信惡業所
障也。閣下之智，如幹將莫邪，切玉如泥。以不善用其智，如以幹將
莫邪切泥，則泥無所成，徒損鋒鋩。可不哀哉。佛法乃心法，非世間
一切法所能喻。其喻者，不過令人會其義。何得死執其事，而敵體論
之。舉扇喻月，動樹訓風。必於扇上求光明，於樹上求披拂。是尚得
名為智乎。夢境是假的，因果是真的。亦不妨以夢境喻因果，悉令敵
體相符。何也，妄心是因，夢境是果。若無妄心，決無夢境。此決定
不易之論也。善惡及修持之心之事是因，得善惡及修持之果報是果。
閣下為信也，否也。妄心為夢因，則得夢境。念佛之心為佛因，則近
之即得往生西方，遠之畢竟圓成佛道。是滋君之疑也，抑起君之信也。
佛為究竟有無且置。閣下必欲致詰佛之有無，且問閣下自己畢竟是有
是無。若謂是無，此一上絡索，是誰述說。若謂是有，請的的指出其
述說者。語言，係喉舌與識心相即而有文字，亦識心手筆運動而現。
二者皆不出色受想行識五蘊之外，皆非閣下自己。離此五法指得出，
許閣下問佛究竟有無為大智慧問。若指不出自己之有無，欲先知佛為
有無，乃狂妄無謂之問，非切已窮理之問也。佛畢竟是有，因汝凡情
末滌，決不能見。閣下自己亦是有，因汝五蘊未空，亦不能離色受想
行識，的的指出也。金剛經令發菩提心菩薩，發心度盡一切眾生，令
其皆證無餘涅槃，而不見有一眾生得滅度者。不住色聲香味觸法而行
佈施。佈施為六度萬行之首，舉佈施則持戒忍辱精進禪定智慧，乃至
萬行，皆當不住色聲香味觸法而修。此經文略，唯舉佈施以該其餘。
應無所住而生其心，無我人眾生壽者相，修一切善法。如上所說，且
道是有相耶，是無相耶。如此廣大光明之相，逼塞太虛，而謂之為無，
是何異於生盲乎哉。其言無一眾生得度，不住相，無相，無所住者，
欲人不滯凡情聖見之執著相耳。其言度盡眾生，行佈施，生心，修善
法，欲人稱性修習自利利他之法，以期自他同得圓滿菩提而後已。不
於此中著眼，妄執無相為究竟。與？酒糟漢同一知見，尚得謂有智慧
人乎。信有何難起，疑有何難去。汝決定不肯起，決定不肯去。雖佛
親與之說法，亦無如之何，況吾儕具縛凡夫乎。欲知佛之虛實，淨土
文，西歸直指，所論之理，所載之事，何不於此起信斷疑。將謂此種
<pb n="155"/>
言論事跡，皆系妄造謠言。不堪寓目乎。若作此見，則靈魂決定不墮
餘五道，唯在阿鼻地獄，盡未來際。長享隨心所現之鑊湯爐炭劍樹刀
山，種種自在受用之樂境耳。其為樂也，莫能喻焉。必欲知佛虛實，
雖淨土文西歸直指所說，皆非實，唯自己親見親證方為實。今有一事
相問，汝須直心相酬，不得含糊躲托。北通州王鐵珊者，前清曾作廣
西藩台，其時廣西土匪甚多，彼於作兵備道時，即設計剿滅，所殺甚
多。四年前得病甚重，一合眼即見在黑屋中。其屋甚大，又甚黑。其
鬼無數，皆來逼迫，遂即驚醒。久則複合眼，其境仍如是，復驚醒。
三晝夜不敢合眼。其人已奄奄一息。其妻因諭之曰，你如此只麼樣好。
你念南無阿彌陀佛巴，念佛總會好。鐵珊一聞此言，遂拌命念。
未久，即睡著，遂睡一大覺，了無境界可得，而病亦漸漸痊愈矣。因
長齋念佛。鐵柵前年與陳錫周來山，親與<le>（光）</le>說耳。設閣下當此境，
為先知佛之虛實而後念耶，為一聞即念耶。若此時不暇究虛實而即念，
則現在何得並前人與人示虛實之言論事跡，概指為妄。唯求於仲，援
救此徜恍迷離之心境，而欲涕泣求之耶。富貴尚能如敝屣，何不以執
著亦作敝屣，淨盡棄之乎。汝將謂此知見為入道之門耶，不知乃墮阿
鼻地獄之達道也。以夢喻佛者，妄心為因，夢境為果。喻念佛為因，
往生見佛為果。何可以金剛六喻為證。夫世間語言文字，雖是一字一
事，不妨尊卑並詮，美惡兼訓。即如子之一字，稱夫子亦好單用，稱
平人亦好單用，稱兒子亦好單用。須必以文定義，斷不能將稱夫子者，
亦作兒子訓也。佛國為夢境，須待閣下成佛以後說。此刻就說，則唯
損無益矣。事理性相空有因果混而不分。但可學愚夫愚婦，顓蒙念佛，
須致恭致敬，唯誠唯懇。久而久之，業消智朗，障盡福崇。此種疑心，
徹底脫落。則佛之有無，己之有無，入佛之門徑，彼岸之確據，何待
問人。若不專心致志念佛，而於別人口裡討分曉，亦與看金剛經，而
不知實相。看淨土文，西歸直指，而不生信心。以業障於心，不能領
會。如盲睹日，日固在天，睹固在眼，其不見光相，與未睹時無異也。
倘復其明，則一睹即見光相矣。念佛一法，乃復明之最切要法。欲
見實相之相，當竭誠於此法，必有大快所懷之時矣。真我欲親見，非
大徹大悟不可。欲證，非斷惑證真不可。欲圓證，非三惑淨盡，二
<pb n="156"/>
死永亡不可。若論所在，則閣下之長劫輸回，及現今之違理致詰，皆
承真我之力而為之。以背覺合塵，故不得真實受用。譬如演若之頭，
衣裡之珠，初未嘗失，妄生怖畏，妄受窮困耳。念佛人臨終蒙佛接引，
乃生佛感應道交。雖不離想心，亦不得謂獨是想心所現，絕無佛聖迎
接之事。心造地獄，臨終則地獄相現。心造佛國，臨終則佛國相現。
謂相隨心現則可，謂唯心無境則不可。唯心無境，須是圓證唯心之大
覺世尊說之，則無過。閣下若說，則墮斷滅知見，是破壞如來修證法
門之邪說也。可不慎諸。一一具說，太費筆墨。知一反三，當無遺義
矣。

<h2>復四川謝誠明居士書</h2>
　　適奉手書，知貴地尚有儒佛心法，一肩擔荷者，欣慰無似。至
於譽不慧處，頗涉世諦俗套。誇魚目逾寶珠，謂寸木高岑樓，令人慚
惶無地耳。<le>光</le>一介庸僧，無法自給。常時行乞於大富長者之門，見其
所棄之殘羹餿飯，取而自資。有不嫌酸臭者，亦復以此用施。而徐蔚
如謂其有益飢人，遂屢為流佈。雖意有可取，而文不足觀。不意竟瀆
閣下青眼，感愧何極。蕪鈔二次所印，以蔚如丁母懮出京，托友人校
對。由通家不能細心，遂致錯訛數十。去春蔚如又令上海商務印書館，
另編另排，兼以留板。<little>（此次校對頗精）</little>至今春正月出書，以印二千
部，未出正月，即已售盡。該館事忙，不暇再印。後由請者屢催，許
抽暇先印一千以應之。待後有暇，再為多印。今奉上二部，祈查收。
此中比京中二次印者，多卅餘篇。其於正心誠意，竭誠盡敬之旨，亦
略為發揮。以對治今人向外馳求，及肆無忌憚之病。於初學稍有裨益，
若通宗通教者見之，未免有發嘔者。然果嘔盡宗教不消之陳食，則此
殘羹餿飯，亦可培補元氣。待其氣力充足，再用王膳，則方得實益矣。
川中若有不嫌酸臭者，當令商務印書分館，代為發售可也。至律教禪
淨之種種法門，何者合機，當於淨土決疑論，息心詳閱，自知梗概。
今不具書。至謂以佛法助儒道，二法並行，俾一切人於世法為真儒，
於出世法為真釋。若大通家，則禪淨雙修，而必以淨土為主。若普通
人，則亦不必令其遍研深經奧論，但令諸惡莫作，樂善奉行，一心念
<pb n="157"/>
佛求生西方即已。此人不廢居家業，而兼修出世法。雖似平常無奇，
而其利益不可思議。良以愚夫愚婦，顓蒙念佛，即能潛通佛智，暗合
道妙。校比大通家之卜度思量，終日在分別中弄識神者，為益多多也。
以故愚夫愚婦念佛，易得益。大通家能通身放下，亦易得益。若唯以
義理是卜度者，則不得益，或反得病。及未得謂得，流入狂派者有之。
參禪一法，非現今人所宜學。縱學亦只成文字知見，決不能頓明自心，
親見自性。何以故，一則無善知識提持決擇，二則學者不知禪之所以。
名為參禪，實為誤會。<le>光</le>於宗教不宜混濫論，及淨土決疑論，已示大
概。今人無論上中下根，皆須以力敦倫常，主敬存誠，深信因果，廣
行眾善，一心念佛求生西方為事。因果一法乃世出世間聖人，烹凡煉
聖之大冶洪爐。若最初不以因果是究，則通宗通教之後，尚或有錯因
果事。因果一錯，則墮落有分，超昇無由矣。且勿謂此理淺近而忽之。
如來成正覺，眾生墮三途，皆不出因果之外。而凡夫心量小，凡經中
所說之大因果處，或領會不及。當以世間淺近者，為入勝之方便。如
文昌陰騭文，太上感應篇等，<little>（感應篇、上海中華書局有感應篇彙編、
為古今注此篇者之冠、文理俱隹、有二本、）</little>俾熟讀而詳審以行之。
則人人可以為良民，人人可以了生死矣。<le>光</le>前年曾刻安土全書<little>（文抄
中有二序，可知大概）</little>板存揚州，各經房皆為流通。誠淑世善民之要
書也。念佛所重在往生，念之至極，亦能明心見性。非念佛於現世了
無所益也。昔明教嵩禪師，日課十萬聲觀音聖號，後於世間經書，悉
皆不讀而知。當看淨土十要，淨土聖賢錄，方可知念佛之妙。而<le>光</le>之
蕪鈔，屢屢言之。居士謂現世無益者，不但未深體淨宗諸經論，即<le>光</le>
鈔亦屬走馬觀燈，未暇詳究耳。律不獨指粗跡而已，若不主敬存誠，
即為犯律。而因果又為律中綱骨。若人不知因果，及瞞因昧果，皆為
違律。念佛之人，舉心動念，常與佛合。則律教禪淨一道齊行矣須知
如來所說一切法門，皆須斷惑證真，方可了生脫死。絕無惑業未斷，
得了脫者。念佛法門，斷惑業者往生，則速證法身。具惑業者往生，
已超登聖地。一則全仗自力，一則全仗佛力，又兼自力。二者難易，
奚啻天淵。每有聰明人，涉獵禪書，覺其有味，遂欲以禪自命，擬為
通方高人。皆屬不知禪淨所以，妄自尊大之流類。如是知見，斷斷不
<pb n="158"/>
可依從。依之則了生脫死，恐經塵點劫數，尚無望也。祈細閱<le>光</le>文鈔
自知。

<h2>與吳璧華居士書</h2>
　　吾人心性，與佛同儔。只因迷背，輪迴不休。如來慈憫，隨機說
法。普令含識，就路還家。法門雖多，其要唯二。曰禪與淨，了脫最
易。禪唯自力，淨兼佛力。二法相校，淨最契機。如人度海，須仗舟
船。速得到岸，身心坦然。末世眾生，唯此堪行。否則違機，勞而難
成。發大菩提，生真信願。畢生堅持，唯佛是念。念極情忘，即念無
念。禪教妙義，徹底顯現。待至臨終，蒙佛接引。直登上品，證無生
忍。有一秘訣，剴切相告。竭誠盡敬，妙妙妙妙。

<h2>復馬契西居士書一</h2>
　所言長齋念佛外之應守規律，即是敦行孝友，務盡倫常。諸惡莫
作，眾善奉行。居心動念，不幹邪僻，並及虛偽。與人做事，克盡厥
職。遇有緣者，勸令入道。其種種行相，不須具標，但勤看印光文鈔，
及安士全書自知。須知為佛弟子，凡所作為，必須超過世俗所行，方
能自己得真實益，令他相觀而善。若口說修行，心懷不善。於父母兄
弟，以及一切世人上，未能盡其本分。如是之人，名為假善人。因地
既偽，實益何得。聖賢之學，皆從格物致知，誠意正心而始。況欲了
生脫死，超凡入聖者乎。格物致知，當看四書蕅益解重刻序，及袁了
凡四訓序。昔白居易，問鳥窠禪師。如何是佛法的的大意。窠曰，諸
惡莫作，眾善奉行。白曰，這兩句話，三歲孩童也會恁麼道。窠曰，
三歲孩童雖道得，八十翁翁行不得。須知此語，乃一切學佛法人之總
關切要語。諸惡眾善，皆須在心地上論。不專指行之於事而已。心地
上了不起惡，全體是善。其念佛也，功德勝於常人百千萬倍矣。欲得
心地唯善無惡，當於一切時處，主敬存誠，如面佛天，方可希企。心
一放縱，諸不如法之念頭，隨之而起矣。

<h2>復馬契西居士書二</h2>
<pb n="159"/>
　　西方路書中，權實頓漸辨疑之文。須先明權實頓漸四字，然後再
論念佛參禪之為權為實為頓為漸，則可了無疑義矣。權者，如來俯順
眾生之機，曲垂方便之謂也。實者，按佛自心所證之義而說之謂也。
頓者，不假漸次，直捷疾速，一超直入之謂也。漸者，漸次進修，漸
次證入，必假多劫多生，方可親證實相之謂也。彼參禪者，謂參禪一
法，乃直指人心見性成佛之法，固為實為頓。不知參禪，縱能大徹大
悟，明心見性。但見即心本具之理性佛。若是大菩薩根性，則即悟即
證，自可永出輪迴，高超三界。從茲上求下化，用作福慧二嚴之基。
此種根性，就大徹大悟人中論之，亦百千中之一二人耳。其或根器稍
劣，則縱能妙悟，而見思煩惱未能斷除。仍須在三界中，受生受死。
既受生死，從悟入迷者多，從悟入悟者少。是則其法雖為實為頓。苟
非其人，亦不得實與頓之真益，仍成權漸之法而已。何以故，以其仗
自力故。自力若十分具足，則何幸如之。稍一欠缺，則只能悟理性，
而不能親證理性。今時則大徹大悟者，尚難其人，況證其所悟者哉。
念佛一法，徹上徹下。即權即實，即漸即頓。不可以尋常教理批判。
上至等覺菩薩，下至阿鼻種性，皆須修習。<little>（此徹上徹下之謂也）</little>如
來為眾生說法，唯欲令眾生了生脫死耳。其餘法門，上根則即生可了，
下根則累劫尚難得了。唯此一法，不論何種根性，皆於現生往生西方，
即生死即了。如此直捷，何可名之為漸。雖有其機，不如尋常圓頓之
機，有似乎漸。而其法門威力，如來誓願，令此等劣機，頓獲大益。
其利益全在仗佛慈力處。凡禪講之人，若未深研淨宗，未有不以為淺
近而藐視者。若深研淨宗，則當竭盡心力，而為宏揚。豈復執此權實
頓漸之謬論，而自誤誤人哉。念佛須善發心者，心為修持之主。心若
與四宏誓願合，則念一句佛，行一善事，功德無量無邊。況身口意三
業，恆以念佛利生為事乎哉。心若唯求自利，不願利人。所行之事雖
多，而所得之功德甚少。況或再加以傾人害人之意，及自炫自矜之心。
則所念之佛，所行之善，亦非全無功德。實屬百千萬億分中，僅得一
分半分。而其惡念之過，亦復不少。故修行人，皆須善於發心，不止
念佛人耳。言取捨者。此約究竟實義為難。<little>（難者、反詰問也、）</little>不知
究竟無取無捨，乃成佛已後事。若未成佛，其間斷惑證真，皆屬取捨
<pb n="160"/>
邊事。既許斷惑證真之取捨，何不許捨東取西，離垢取淨之取捨。若
參禪一法，則取捨皆非。念佛一法，則取捨皆是。以一屬專究自心，
一屬兼仗佛力。彼不究法門之所以然，而妄以參禪之法破念佛，則是
誤用其意。彼無取捨，原是醍醐。而欲念佛者，亦不取捨，則便成毒藥
矣。夏葛而冬裘，渴飲而飢食。不可相非，亦不可固執。唯取其適宜，
則有利無弊矣。所願汝篤盡倫常，專志念佛。以其餘力，於父母兄弟
妻子朋友等，隨分隨力，為之勸導。俾可同得念佛實益。庶不虛此生
此遇矣。

<h2>復馬契西居士書三</h2>
　　傅大土語錄，錯訛不勝其多。兼且偈頌多屬提倡禪宗。恐汝無此
學識，不是疑大士訛說，便是以己意誤會，則罪過無量。宜送大通家
看，汝千萬勿看。縱要看，待明年興慈法師，二次刻成刷印出，再請
看之。初興慈法師，得此本監定刻板。前年送<le>光</le>一部，<le>光</le>息心校
正，
勸彼另刻。彼擬明年方刻，此板當好看多矣。護法錄甚好，但非專主
淨土者。其談宗處，不可妄會。而高僧嘉言懿行，閱之則能長人善根。
往生論註，照<le>光</le>標示，已標過否。此書文理甚好，宜熟看之。汝妄想
之心，遍天遍地，不知息心念佛。所謂向外馳求，不知返照回光。如
是學佛，殊難得其實益。孟子曰。學問之道無他，求其放心而已矣。
汝學佛而不知息心念佛，於儒教尚未實遵，況佛教乃真實息心之法乎。
觀世音菩薩，反聞聞自性。大勢至菩薩，都攝六根，淨念相繼。金剛
經應無所住而生其心。不住色聲香味觸法而行佈施，乃至萬行。心經
照見五蘊皆空。皆示人即境識心之妙法也。若一向專欲博覽，非無利
益。奈業障未消，未得其益，先受其病矣。

<h2>復馬契西居士書四</h2>
　永明等錄，有何不合。汝且認真念佛。淨土十要一書，多看即已
足矣。余且待財智有餘時，再請而讀之，不晚也。念佛之樂，唯真念
佛者自知。然必須志誠懇切，攝心而念，不可著外境相。否則心地不
通，觀道不熟，魔境現前，亦不了知，則殆矣。切囑切囑。今之真宏
<pb n="161"/>
淨土者，實難其人。遍參知識之念，改作一心念佛，則利益大矣。否
則徒成一個勞碌奔跋而已。諦法師處，宜多請教，餘則非<le>光</le>所知也。
安士全書，為古今善書之冠。擬排印普遍流佈，藉以挽回世道人心。
幸尤惜陰居士極力料理。特出廣告，普勸印施。因令打四付紙板，擬
印二三十萬部。俾全國二千四十一縣之各要機關，及各要人，皆得瞻
視。則以後之流通，當更普遍廣遠矣。然成事在天，不必預計。但以
救國救民為事，盡力而為即已。念佛不能純一，必須制心不分外馳。
久久自會純一。成片者，純一無雜之謂也。大丈夫能令文章蓋天下，
功業宣宇宙。而不能斷惑證真，了生脫死者。以著於外而遺其內，著
於有為之末，而遺其無為之本也。世間人誰能一一佔全。吾人但取其
克盡倫常，力修淨業即已。何暇計其他哉。

<h2>復馬契西居士書五</h2>
　　念佛時各隨所宜。今叢林念佛堂，皆先念彌陀經，經完，念往生
咒，或三遍或一遍。然後舉贊佛偈。至偈畢。接念南無西方極樂世界
大慈大悲阿彌陀佛，即繞念。須從東至南至西至北繞。此為順從，為
隨喜。順從有功德。西域最重圍繞。此方亦與禮拜均行。若從東至
北至西至南，則是反繞，有罪過。不可不知。繞念一半，即坐默念，
約一刻，又出聲念。念畢跪念佛十聲，觀音勢至清淨大海眾各三聲。
然後念發願文。在家人恐室小難繞，則立跪坐念，皆須按已精神而定。
正不必令他人為立法則也。念而無念，無念而念者。乃念到相應時，
雖常念佛，了無起心動念之相。<little>（未相應前、不起心動念念、則不念
矣、）</little>雖不起心動念，而一句佛號，常常稱念，或憶念。故云念而無
念，無念而念也。無念，不可認做不念。無念而念，謂無起心動念之
念相，而復念念無間。此種境界，殊不易得。不可妄會。觀想一法雖
好。必須了知所見佛像，乃屬唯心所現。若認做心外之境，或致著魔
發狂。不可不知。唯心所現者，雖其像歷歷明明，實非塊然一物。若
認做外境，作塊然實有，便成魔境矣。合眼開眼，但取合宜可也。兼
持觀音聖號，甚有恃怙。一切人皆宜如此修之。作事時，不能念茲在
茲者。以未到一心不亂境界，則心無二用，難免間隔。苟能常存覺照，
<pb n="162"/>
亦無所礙。人須各守本分。汝上有祖母父母，下有小弟妻室。而且職
業極閑，最易修持。不於此境，真實用功，而妄欲出家修行。汝出家
有此好機緣，專心辦道乎。不知出家有出家之事，誰能一事不理。即
如<le>光</le>了無一事，亦幾終歲長忙，無暇專心念佛。況其餘者哉。祈隨分
隨力修持，勿作分外之想，則幸甚。

<h2>復馬契西居士書六</h2>
　　修行之人，要息心靜養。汝名靜庵，何不顧名思義，一味無事找
事，弄得一切人討厭。自己胸膈膨脹，頭暈神疲。再不自重，必致吐
血。輕則便成廢疾，重則或致隕命。反貽人謂汝學佛修行，不唯無益，
而反受損。從茲一班無知，遂謂佛法之咎。因之誹謗阻遏，斷人善根。
不知由汝不依佛教而行之所致也。汝須自知好歹。修行要各盡其分，
潛修默契方可。汝之病，皆爾自取，謂之何哉。急急改過，攝心念佛，
即經典亦暫且勿看。過一二月，便可復原。不然，即絕交。他日再見，
一任情同陌路而已。

<h2>復馬契西居士書七</h2>
　　名者，實之表。有實有名，亦不為榮。何以故。以屬本分故。無
實得名，辱孰甚焉。況欲張羅，動人視聽，必致遍登報紙，彼於表彰
處，必加一番疑議，則成欺世盜名之實案矣。汝只知其一，不知其二。
以故不得不一再詳告也。汝信心頗深，但好張羅，及好游，好結交，
實為修行一大障。且汝年始二十餘，即如此結交。後來佛學大通時，
當日不暇給矣。祈沈潛杜默，則其益無量。戒之。

<h2>復馬契西居士書八</h2>
　　屢次戒汝，沈潛杜默，一心念佛。然究不肯將張羅習氣放下。顯
蔭將知事稿寄海潮音，已屬太不洞事。汝又以為得意，不亦唯名是求
乎。募印文鈔之事且止。以汝尚非做此種事業之時。汝且息心念佛，
毋求博覽。令內既發心皈依，當名契淨。名說以現無工夫，且待暇時
為之。汝後所問者，實皆切要之語。只因汝不能息心念佛，故茫然不
<pb n="163"/>
知下落。汝且認真念佛，久當自知，不須人說。令內既皈依，當令心
依佛說，身去女習，庶可獲大利益。依佛說，即依四宏誓願。及諸惡
莫作，眾善奉行。雖尚非彼分，然其心固宜發利己利人之心。除女習，
即勿事妝飾，勿懷諂曲。於上人同輩，必盡孝盡友。如此方不愧為佛
弟子矣。

<h2>復馬契西居士書九</h2>
　　便蒙鈔，乃道光末年，紅螺山慕蓮法師所著。淨土決疑論，特借
彼口氣，而作發起。民國三年，狄楚青致書令作論，以湊佛學叢報材
料。<le>光</le>先概不用印光之名，故借彼名。於題下標云：「紅螺山慕蓮法師
遺稿，雲水僧釋常慚鈔寄。及與孟由寄，則標云借紅螺慕蓮法師口氣。
及蔚如排印，兩種標語全刪去。故致汝疑<le>光</le>曾著有此書也。前所問者，
今條示之。心本無象，而森羅萬象皆由心現。心本非法，<little>（法即事也、
世間凡可以名目者通謂之法、）</little>而一切諸法，皆由心顯。故曰無象而為
萬象之主，非法而為諸法之宗。<little>（宗者、歸趣之義、如江漢朝宗於海、
又主質之義、以諸法莫不以心為體故、）</little>生佛體同，有何差別。差別
何可名同。汝將相用，混而為體。故有此問。生佛體本無二。其不同
者，乃迷悟順逆於體之相用耳。生迷逆於體，佛悟順於體。迷逆悟順
之相與用，則天地懸殊也。普賢以十大願王，勸進善財，及與華藏海
眾。當看普賢行願品自知，<le>光</le>文鈔中，處處說之，何不領會。極樂四
土，帶業往生者，居同居。斷見思惑者，居方便。破無明者，居實報。
無明淨盡者，居寂光。又實報，約所感之果報說。寂光，約所證之理
性說。本屬一土，講者冀人易曉，故以分證者屬實報，滿證者屬寂光。
實則二土中，俱有分證滿證。文鈔中亦詳述之。同居雖具三土，而未
斷惑者，止受用同居之境耳。雖屬帶業往生之人，不可以凡夫定名之。
以皆得三種不退故。此乃以常途教理，與極樂往生所證者，相比較，
細閱自知。事持者，信有西方阿彌陀佛，而未達是心作佛，是心是佛。
但以決志願求生故，如子憶母，無時暫忘。此未達理性，而但依事修
持也。理持者，信西方阿彌陀佛，是我心具，是我心造。心具者，自
心原具此理。心造者，依心具之理而起修，則此理方能彰顯，故名為
<pb n="164"/>
造。心具即理體，心造即事修。心具即是心是佛，心造即是心作佛。
是心作佛，即稱性起修。是心是佛，即全修在性。修德有功，性德方
顯。雖悟理而仍不廢事，方為真修。否則便墮執理廢事之狂妄知見矣。
故下曰，即以自心所具所造洪名，為繫心之境，令不暫忘也。此種解
法，千古未有。實為機理雙契，理事圖融。非法身大士，孰克臻此。
以事持縱未悟理，豈能出於理外。不過行人自心未能圓悟。既悟焉，
則即事是理。豈所悟之理，不在事中乎。理不離事，事不離理，事理
無二。如人身心，二俱同時運用。斷未有心與身，彼此分張者。達人
則欲不融合而不可得。狂妄知見，執理廢事，則便不融合矣。全真成
妄，全妄即真。猶如全水成波，全波即水，水是靜相，波是動相。動
靜雖異，濕性原同。終日隨緣，終日不變。終日不變，終日隨緣。猶
如虛空了無諸相，而雲屯則暗，日照則明。塵由風起則昏濁，塵因雨
灑則澄清。虛空是不變，不妨隨種種緣，成明暗清濁。雖則明暗清濁
不同，而虛空本體了無改變。了此，則可隨悟淨之緣，以造即心本具
之佛界。棄迷染之緣，以滅即心幻現之六界，與三界也。<little>（此約十法
界說、故以六道為六界、三乘為三界也、勿錯會、）</little>此心週遍常恆，
如虛空然。吾人由迷染故，起諸執著。譬如虛空，以物障之，則便不
週遍，不常恆矣。然不週遍，不常恆者，乃執著妄現。豈虛空果隨彼
所障之物遂不週遍，不常恆乎。是以凡夫之心，與如來所證之不生不
滅之心，了無有異。其異者，乃凡夫迷染所致耳。非心體原有改變也。
彌陀淨土，總在吾人一念心性之中。則阿彌陀佛，我心本具。既是我
心本具，固當常念。既能常念，則感應道交。修德有功，性德方顯。
事理圓融，生佛不二矣。故曰以我具佛之心，念我心具之佛。豈我心
具之佛，而不應我具佛之心耶。下所說由不了真無自相，隨迷染而當
體成妄。妄無自性，當迷染而其體原真。終日隨緣，終日不變。終日
不變，終日隨緣兩語。乃互相發明，互為贊助。由汝心無正智，遂疑
矛盾。念佛畢，起我人，則是自生障礙。凡行菩薩道者，鬚髮四宏誓
願，能以四宏要心，縱有我人之境，心地內究不起我人之執著也。起
我人者，皆由心住於相。不知菩薩心無所住，而行六度萬行上求下化
之微旨也。如上所說，能自領會固好。如仍不領會，但息心念佛，到
<pb n="165"/>
業消智朗時，自可了了悉知，不必專以問人為事也。

<h2>復馬契西居士書十</h2>
　　令愛法名，宜作福貞。貞者，正也，女德之本。若能一心念佛，
俾煩惱惑業，消滅淨盡。功德智慧，徹底全彰。亦如女德之貞而無所
外染，正而卓然自立也。故易曰，貞者，事之乾也。乾為樹之正身。
故修行人得其菩提正身，則道業自可成就，福慧自可滿足。雖小人未
能即如是。然須以如是望之，以如是呼之。期彼顧名思義，而終得如
是，則後之為人賢妻，為人賢母，助成夫德，胎教子女，榮孰大焉。
令內既皈依，須當勤為修持，勿令有名無實，則幸甚。經目略為一閱，
不宜看者勾之。即宜看者，亦祈少看。但以念佛治習消業為事。業消
看書，一覽知妙。此由約而得之妙法也。今人根性陋劣，一博則泛漫
無依，心緒紛張，難以相應矣。

<h2>與馬契西居士書十一</h2>
　　兩次颶風，各處被災，普陀亦然。殆眾生同分惡業之所感召。不
知貴宅房屋如何。居科長年正壯盛，氣象淳厚，堪為入道之器。<le>光</le>之
為人，絕無執著。前念相信，不妨相交。後念不信，不妨即絕。來去
任人，我固無心於交與絕也。然他人教人，多在玄妙處著力。<le>光</le>之教
人，多在儘分上指揮。設不能儘分，縱將禪教一一窮源徹底，也只成
一個三世佛怨而已。況尚無窮源徹底之事乎。居君既已到過山上，何
必七月又來。往返跋涉，路途資費，動需若干，祈勿復來。即有疑問，
尚有顯微居士。即欲問<le>光</le>，郵遞最便。何必重來，作無益以害有益也。
今為居君取名契心，以彼名秉磐，字漱庵。以其心果能如磐石之貞固
不動，又加以漱蕩其外垢，則心之本體自可顯現矣。心字，指常住真
心而言，非隨緣所起之習心也。習心，乃情染耳，非本體也。

<h2>與馬契西居士書十二<little>（戒磕頭布上打印）</little></h2>
　　下院當家來，以所寄壬年信，及物件交<le>光</le>。知所寄白布，托壬年
以打印者。此事罪過之極，以菩薩名號作拜墊用，已屬褻瀆至極。況
<pb n="166"/>
尚有就地作坐墊用者。餘光緒二十年在普陀一見，二十一年在育王又
見，以為詫異。告於舍利殿殿主，彼云此寧波家風也。自慚無力挽此
惡風。使<le>光</le>若作一方主人，當必到處聲明此事之過。俾有信心者，唯
得其益，不受其損也。且托者既屬至戚，何不開陳罪福，以祈用白布
作墊。一則仍不污衣，二則唯益無損，其於彼方為有益。何可循例緘
默，仍代為彼轉求。安土全書書底印字，汝尚肯說其過失。此過失大
於彼百千萬倍，固宜為一切信心人詳言之。育王之印，現已破碎不成
字相。<little>（此約光緒二十一年所見說）</little>實則釋迦如來真身舍利寶塔之印。
普陀印有幾顆，法雨寺金印玉印，皆是敕建南海法雨禪寺觀音寶印。
世有子孫將其祖父之名，用作拜墊，人必以為忤逆。況佛菩薩大聖人
之名號哉。宜於親信人前，勸其勿用。以一傳十，至百至千至萬，豈
不能即滅此惡風耶。凡事皆由一人倡之，眾人和之，遂成俗例。反邪
歸正，何獨不然。

<h2>致陝西陳柏生書</h2>
<le>光</le>一介庸僧，毫無淑狀。雖出家四十一年，離秦三十六年。而道業依
然未成，無顏見故鄉人，不敢再賦歸歟。去歲蒙閣下青盼，令定慧和
尚促<le>光</le>回秦，弘揚法化。<le>光</le>雖感不去心，而實無才德勝此重任。
故以
最初立願，倘道業不成，即老死他鄉，終不回秦為辭。閣下藻監高懸，
遂原情而恕之。不肖如<le>光</le>，尚蒙如是嘉許。足見閣下尊德好道，為法
為民之心。今春上海商務印書館，排印光文鈔出版。特寄五部，以答
厚愛。秦地之民，素稱良善。世風日變，法律廢弛，游手遊食之敗類，
遂得肆意橫行。勾通當地壞人，劫掠鄉村，慘不忍聞。近數年中，有
自秦來，言及秦地現狀，無不哽噎涕零。蓋土匪一至，遇稍有餘裕者，
則炮烙燒燎，無所不施，以期其盡獻貯積而後已。其苦不堪，勢必盡
獻。而一受此刑，即當時不死，亦難久生。多有富人之室，通皆掘地
三尺。凡灶炕牆壁，悉皆毀壞，以求埋金。其淫掠之跡，為千古所未
聞。以官府不能制，百姓無控訴。直同長處地獄，了無出期矣。此大
幫土匪也。至於小幫，其人眾雖少，其酷烈亦然。其來多在夜間，凡
聞有此消息，天將暮，先送女人於村外，或田禾中，樹林間，墳墓間。
<pb n="167"/>
即風雨霜雪，亦不敢歸。小兒啼哭，則以物杜口，每有閉氣致死者。
男子多宿於房上。火燎原，了無生物。此種苦況，說不能盡。尚不知
其何所底止。閣下雖在秦地，實所未聞，以出則兵擁，居則兵衛。既
未親身察訪，百姓亦難控訴，則無由而知。以是之故，凡稍有家資，
可逃出外方者，悉皆棄祖籍，而逃命於他鄉矣。上海逃者，不計其數，
況各處乎。止一土匪，已屬不堪。再加以靖國一軍，數年交戰，其兵
所到處，蹂躪淫掠，何可名言。嗚呼。秦人何辜，罹此鞠凶。閣下宿
根深厚，才略宏遠，以故士卒推為督帥。惜於往昔劫中，少結人緣。
致多數人民，不肯愛戴。由是一般不為國與民慮者，私投南軍，為靖
國軍，以與閣下對敵。雖鏖戰數年，未分勝負，而兩軍對敵，炮聲如
雷，子彈如雨，所殺傷者，皆吾秦之同胞。其兩軍之兵，所經之地，
人民遭其淫掠，亦吾秦之同胞。哀哉同胞，呼天不應，入地無門，身
為魚肉，其誰痛惜。<le>光</le>竊謂閣下雖則位尊威重，人莫敢侮。實與百姓
之畏土匪，不相上下。凡欲行刺者，不知幾何。況靖國軍之揭旗聲鼓，
以為對敵者乎。幸閣下宿福深厚，卒未有虞，然兩軍交攻，固已危險
萬狀矣。倘一有不測，則高堂二親，及兄弟妻子，將何倚靠。況敵人
之心，決難推孝友之情，以保護全家，不肯一加殘傷乎。是百姓之苦
荼，其毒尚淺。閣下之苦荼，其毒更深。中央政府，軫念民生，意謂
閣下雖則才德深遠，但以未洽民心，故有靖國一軍，為之發起。閣下
若退，靖國自可取消。以故特派閻督相代。閣下已經交謝，固當迴思
數年以來，仇敵林立。雖未受傷，亦甚危險。縱然軍威赫赫，實屬夢
寐不安。即欲抽身事外，亦不可得。今幸有人替代，自可釋此重任，
退歸田裡，逍遙安樂，以孝友為為政，樂我天真。屏競爭於度外，
化彼貪殘。雖處競爭時代，身作羲皇上人。一則不負所學，一則永為
民望。其於廢專制而興共和，與同胞而作幸福之名詞，徹底相應，了
無乖違矣。何可聽不知大體，妄冀得功者之扇惑。拒不受命，帥兵相
攻。俾人民塗炭，國用空乏乎哉。縱令閣下一戰即勝，仍復原職，豈
能免以後之各軍相攻乎。夫兵者不祥之器，聖人不得已而用之。今非
出於不得已，特以聽讒諂面諛之人言，徒欲固己爵位，不顧百姓常遭
塗炭，國家喪失元氣。如此作為，如堅立射候，以期眾矢交集。何可
<pb n="168"/>
以最重之身命，與嚴慈兄弟妻子，日在仇敵中討生活。<rubynote t="印光"/>雖愚，亦
不以是為得計。縱始終無虞，於清夜靜思中，能不愧怍於戰死飢亡之
兵民乎。孟子曰，雖有智慧，不如乘勢。雖有鎡基，不如待時。閣下
之才略，乃智慧鎡基也。其民不佩服，群起而攻之。乃宿世少結人緣，
現政未洽民心，是無勢可乘也。無勢可乘而強為之，是失時也。大丈
夫欲建大功，立大業。未有不上順天理，下合民心而能者。故孔子可
以仕則仕，可以止則止，可以久則久，可以速則速。相時適宜，無所
適莫。曾謂顏淵曰，用之則行，捨之則藏，惟我與爾有是夫。祈閣下
以孔子為法。以督軍之位，視若毒藪，不但不起戰事，亦復不生憾心。
非惟秦民受賜，國家無虞。實則閣下獲福無疆，餘慶覃及後裔矣。若
堅持此見，不肯迴慮。則成乾卦上九亢龍之象。以其貴而無位，高而
無民，必有後悔。悔之於後，將何及乎。孔子釋之曰，亢之為德也，
知進而不知退，知存而不知亡，知得而不知喪。其惟聖人乎，知進退
存亡，而不失其正者，其惟聖人乎。再言其惟聖人乎者，令人深思而
取法也。縱閣下不以聖人自居，亦豈不欲趨吉避凶為哉。懇祈閣下上
思綿祖宗之厚德，下思貽子孫之幸福。生知足想，頓息戰事。則秦地
人民，尚可蘇息。各處強暴，無從籍口。雖退歸田裡，實與秦民普施
生死肉骨之莫大恩澤也。<rubynote t="印光"/>才德俱無，何敢幹冒鈞威。不過欲報答
閣下一番厚愛，以冀秦民少受兵災耳。由是不避誅戮，直詞上陳。倘
能俯鑒愚誠，則秦民幸甚，國家幸甚。又以閣下念切民生，必欲究禍
福之所由來，善惡之所結果。一以開拓心胸，一以導化同人。故將自
所存之感應篇彙編一部，佛學捷徑，佛學基礎，佛學起信編，佛學指
南，六道輪迴錄，各一本，隨函寄來。以期閑暇無事時閱之。則誠意
正心，窮理盡性，超凡入聖，了生脫死之道，當自得於心矣。安士全
書，為天下古今善書之冠。劉省長曾請四百部結緣，當已送閣下垂覽
矣。此外則感應篇彙編，即屬第一。其論議雖不及安士全書之十分透
徹，然於諸善書中，未見及者，況能過乎。餘五書皆以由淺入深，由
因果而至於了生死。無機不被，無法不攝。深者見深，自可斷惑證真。
淺者見淺，亦堪消災增福。法無定相，損益在人。有志於己躬下永劫
常存之大事者，當不以<le>光</le>為多事也。佛法一聞，利益無盡。北通州王
<pb n="169"/>
鐵珊者，前清曾作廣西藩台。以其地土匪甚多，彼遂設法剿滅，殺戮
無算。至前年得病，一合眼即見身在黑屋中。其鬼無數，欲來逼惱，
遂驚醒。久則複合眼，所見亦然，隨復驚醒。凡三晝夜不能安寢。人
已睏憊不堪。其夫人教令念南無阿彌陀佛，彼遂竭誠朗念，未久即睡
著，遂睡一大覺。病漸痊愈。方知念佛功德，不可思議。鐵珊去夏來
山，親與<le>光</le>道其事。<le>光</le>以此陳於閣下者，亦欲閣下得念佛之實益
也。

<h2>復甬江某居士書</h2>
　　色欲一事，乃舉世人之通病。不特中下之人，被色所迷。即上根
之人，若不戰兢自持，乾惕在念，則亦難免不被所迷。試觀古今來多
少出格豪傑，固足為聖為賢。祇由打不破此關，反為下愚不肖。兼復
永墮惡道者，蓋難勝數。楞嚴經云，若諸世界六道眾生，其心不淫，
則不隨其生死相續。汝修三味，本出塵勞。淫心不除，塵不可出。學
道之人，本為出離生死。苟不痛除此病，則生死斷難出離。則念佛法
門，雖則帶業往生。然若淫習固結，則便與佛隔，難於感應道交矣。
欲絕此禍，莫如見一切女人，皆作親想，怨想，不淨想。親想者，見
老者作母想，長者作姊想，少者作妹想，幼者作女想。欲心縱盛，斷
不敢於母姊妹女邊起不正念。視一切女人，總是吾之母姊妹女。則理
制於欲，欲無由發矣。怨想者，凡見美女，便起愛心。由此愛心，便
墮惡道。長劫受苦，不能出離。如是則所謂美麗嬌媚者，比劫賊虎狼，
毒蛇惡蠍，砒霜鴆毒，烈百千倍。於此極大怨家，尚猶戀戀著念，豈
非迷中倍人。不淨者，美貌動人，只外面一層薄皮耳。若揭去此皮，
則不忍見矣。骨肉膿血，屎尿毛髮，淋漓狼藉。了無一物可令人愛。
但以薄皮所蒙，則妄生愛戀，華瓶盛糞，人不把玩。今此美人之薄皮，
不異華瓶。皮內所容，比糞更穢。何得愛其外皮，而忘其皮裡之種種
穢物，漫起妄想乎哉。苟不戰兢乾惕，痛除此習。則唯見其姿質美麗，
致愛箭入骨，不能自拔。平素如此，欲其沒後不入女腹，不可得也。
入人女腹猶可。人畜女腹，則將奈何。試一思及，心神驚怖。然欲於
見境不起染心，須於未見境時，常作上三種想，則見境自可不隨境轉。
否則縱不見境，意地仍復纏綿，終被淫欲習氣所縛。固宜認真滌除惡
<pb n="170"/>
業習氣，方可有自由分。每日除了己職分外，專心念佛名號。朝暮佛
前，竭誠盡敬，懇到懺悔無始宿業，如是久之，當有不思議利益，得
於不知不覺中。法華經云，若有眾生，多於淫欲，常念恭敬觀世音菩
薩，便得離欲。瞋恚，愚癡，亦然。是知能至誠念彌陀觀音聖號者，
貪瞋癡三惑，自可消除也。又現今乃患難世道，須於念佛外，加念觀
音聖號，冥冥中自有不可思議之轉迴。庶不至宿業現前，無法躲脫耳。
更宜常閱戒淫因果報應之書，遠離狂蕩匪鄙之友，則內志正而外誘絕，
淨業自可成就矣。勉之勉之。

<h2>復徐蔚如居士書</h2>
接手書，以瑣務紛沓，未能即復。<le>光</le>為太夫人雖則朝暮迴向，豈
能有益於太夫人。實則企太夫人閔我一念之誠，挽彌陀觀音而拔濟我
耳。閣下譽之過甚，不禁令人漸惶。令弟同皆發心，祈為講演。足知
宿世同種善根，將來同作蓮池海會之永劫昆季。慰慰賀賀。戒煙方登
報，須長年常登，方能廣知。須拉有財力者共之。若一人供費，恐力
綿而難久矣。蕪鈔所節，皆恰當之至。以<le>光</le>信筆所書，原只對彼一人。
若普及大眾，當須了無所妨，方可不招譏議。唯斥魔子之狂妄處，用
撮略敘法，於文體甚合。然今之宗徒，多不識宗。既未指彼妄造謠言
之實跡，彼宗徒必謂<le>光</le>為謗宗。即宗教不宜混濫論，不知宗氣之宗徒，
亦以為謗宗。宗徒多分之見識皆如是，則宗法殆掃地而盡矣。近來佛
法流通，潮州居士王弘願，素好密宗。依之修持，頗有效驗。於餘宗
雖未大通，亦各涉其藩籬。彼譯出東瀛密教鋼要，刻出寄兩部來。今
寄上一部，以祈隨喜。然彼系弘密之人，故偏抬高密宗。約教而論，
固無大礙。若與淨土三很普被，教機相投之法門論，固相懸殊。王弘
願來書所說，皆約教而遺機。<le>光</le>與彼書，乃約機而論教之利益也。雖
不相合，亦無大背。其人年四十餘，若再研究得十餘年。當亦可為一
大通家矣。禪宗秘密了義經跋，斷宜取消，免滋疑誤。至於聲聞回己
所證小果，趣向如來大道。雖則頓漸有異，而中間位次，必不磨滅。
大鵬一舉九萬，亦是自下昇高。利刀一截千紙，亦是從一至千。頓教
唯約頓說，故有無位次之論。然無位次中，不妨位次歷然。若異漸，
<pb n="171"/>
則漸非頓家之漸，頓非漸家之頓。二法判然各別，了不相即。唯宜以
實義立言，不當以漸頓之表語為據。則佛法無一法不相通矣。王弘願
論密宗，亦以弘密宗之詮表為論。是知尚未知如來教須契機之至意也。
羅漢根性，亦不一定。有迴向即超證深位者，有入住漸昇者。然頓漸
有異，位次仍復歷然，似無大謬。十方世界隨類現身，圓教初住即能。
不歷行住向等，唯佛後所示羅漢則然。若實證，實回小向大之羅漢，
恐無此本領。若有，則住行向地等位菩薩，皆成鈍根無奇之人矣。有
是理乎。離頓說漸，離漸說頓。離教說宗，離宗說教。高抬密宗，藐
視顯教。皆所謂徐六擔板，只見一邊耳。佛法善會，則法法皆通，否
則法法互礙。<le>光</le>實少聞少見，然約理約義而論，當如是為融通，斷無
兩個道理。鄙見如是，不知閣下以為何如。

<h2>復徐彥如軼如二居士書</h2>
所言俗務糾纏，無法擺脫者。正當糾纏時，但能不隨所轉，則即
糾纏便是擺脫。如鏡照像，像來不拒，像去不留。若不知此義，縱令
屏除俗務，一無事事。仍然皆散妄心，糾纏堅固，不能灑脫。學道之
人，必須素位而行，盡己之分。如是則終日俗務糾纏，終日逍遙物外。
所謂一心無住，萬境俱閑，六塵不惡，還同正覺者，此之謂也。至於
念佛一事，最要在了生死。既為了生死，則生死之苦，自生厭心。西
方之樂，自生欣心。如此則信願二法，當念圓具。再加以志誠懇切，
如子憶母而念。則佛力法力，自心信願功德力，三法圓彰。猶如杲日
當空，縱有濃霜層冰，不久即化。初心念佛，未到親證三昧之時，誰
能無有妄念。所貴心常覺照，不隨妄轉。喻如兩軍對壘，必須堅守己
之城郭，不令賊兵稍有侵犯。候其賊一發作，即迎敵去打。必使正覺
之兵，四面合圍。俾彼上天無路，入地無門。彼自懼獲滅種，即相率
歸降矣。其最要一著，在主帥不昏不惰，常時惺惺而已。若一昏惰，
不但不能滅賊，反為賊滅。所以念佛之人，不知攝心，愈念愈生妄想。
若能攝心，則妄念當漸漸輕微，以至於無耳。故云：「學道猶如守禁城，
畫防六賊夜惺惺。將軍主帥能行令，不動干戈定太平。

<pb n="172"/>
<h2>致包師賢居士書</h2>
溫州大災，聞之慘然。天災人禍，無有底極。實足為三界無安，
猶如火宅之證。亦堪為信願念佛，往生西方之最切警策也。念佛心不
歸一，由於生死心不切。若作將被水沖火燒，無所救援之想及將死，
將墮地獄之想。則心自歸一，無須另求妙法。故經中屢云：「思地獄苦，
發菩提心。此大覺世尊最切要之開示，惜人不肯真實思想耳。地獄之
苦，比水火之慘，深無量無邊倍。而想水沖火燒則悚然，想地獄則泛然
者。一則心力小，不能詳悉其苦事。一則親眼見，不覺毛骨為悚然耳。

<h2>與弘一上人書</h2>
　　講起信論，雖不必定宗裂網疏，然決不可謂裂網為非。此決定不
易之法也。靈峰著述，千古少有。彼等正眼未開，不知其要，故輒吠
影以惑初學。果真具正知見者聞之，則彼之心腹，徹底了知矣。靈峰
老人，乃末法絕無而僅有者。其言句理事具足，利益叵測。隨人分量，
各受其益。

<h2>復法海大師書</h2>
　　座下十餘年來，參師訪道，自利利他，不勝欽羡。今則放下萬緣，
一心念佛。以果地覺，為因地心。當必親證念佛三昧，臨終定登上品。
但辦肯心，決定成就。然世人念佛者多，證三昧者甚少甚少。良由未
能通身放下一念單提。故致心與佛難得相應也。座下之放下既真切，
決無不得之理。所說了生脫死，明心見性，及證道把柄在手等，須稍
分別。若按通途教理而修，雖明心見性，去了生死，尚大遠在。以明
心見性是悟，不是證。今人能悟者尚少，況能證乎。證則惑業淨盡，
生死之因既斷，自不感生死之果矣。初果七生天上，七返人間，方能
斷盡見思二惑，而證阿羅漢果。天台示居五品，南嶽示居十信。如此
大士，尚自隱其本德，示居內外凡位。則證道之說，實非易易。此約
通途教理，欲即生證道之難也。若按如來所立之特別法門，生信發願，
念佛求生西方。則上至等覺，下至五逆十惡之流。莫不蒙佛慈力，往
生西方。既生西方，則悟道證道，直同拾芥，極速極易。座下既專心
<pb n="173"/>
念佛，於臨終不曰往生，而曰可能得證道憑據到手。夫曰證道即已，
何得說憑據到手。憑據到手，則不須論。憑據不到手，又將如何。觀
座下之語意，似是唯止念佛，不生信，不發願求生。乃禪家以念佛作
話頭用者，非淨土宗信願行三並行之法也。無信願念佛，雖校參禪看
話頭功德大。然自未斷惑，自力不能了脫。又無信願，不能蒙佛接引
了脫。猶是仗自力之通途法門。其證道也，大非容易。且勿謂信願求
生為卑劣。華藏海會，同以十大願王，迴向往生，為華嚴末後一著。
況淨土諸菩薩祖師，所有言教，皆示信願求生。何座下自立門庭，不
按佛祖之成規乎。且終日終年終身念佛之人，豈可於佛，不行禮敬。
十大願王，禮敬居首。座下一切可以不，禮佛決不可以不。若不禮佛，
便難感通。何以故，以身圖安逸，心之誠亦末由必致其極也。善導專
修，身業專禮，口業專稱，意業專念。念至其極，則心佛外佛，一如
不二。其證道也，非自力證道之所能比也。古人謂劣夫乘輪寶力，一
日可以遍游四大部洲。何得以念佛之特別法門，修通途之自力觀行。
<le>光</le>雖下愚，不敢肯許。倘以此一塵不染之清淨心，圓發三心。則現生
親證三昧，臨終往生上品，便可豫為座下賀。一得之愚，尚祈矜監。

<h2>復王與楫居士書</h2>
<le>光</le>一介庸僧，毫無淑狀。一向行乞，亦不能得。遂於大富長者之
門，拾取所棄之殘羹餿飯，以自滋養。亦有不嫌酸臭者，迫以求施，
遂即以此見與。但取彼此相適，並不計餘人之所厭聞而不欲見也。以
故一無所宗，二無門庭，三無眷屬。並未與人結一同參，立一社會。
凡有來者，則令其各盡己分，諸惡莫作，眾善奉行，信願念佛，求生
西方。即上等天姿，出格學識，亦以此相奉。喻如童子奉沙，只期攄
我之誠，絕不計及彼之可用與否。不億二字賤名，竟瀆閣下之耳。二
十日接手書，不勝慚惶驚懼欣慰懮戚之至。以閣下誤聽人言，誤許為
法門中人。遂將錯就錯，陳我劣見於左右，以答謬為稱許之意。知所
說固不當閣下一盼，然不妨聊表我心而已。竊謂現今世道人心，陷溺
至於極點。又加國用空乏，賦稅比前重得數倍。諸物昂貴，民不聊生。
天災人禍，頻頻降作。值此時際，欲宏法道，只可普與來者，指其學
<pb n="174"/>
佛要義。於父言慈，於子言孝，兄友弟恭，夫倡婦隨。各盡己分，以
立基址。由是加以主敬存誠，克已復禮。明因識果，期免輪迴。諸惡
莫作，眾善奉行。信願念佛，求生西方。天姿縱高，亦當依此而行。
於有餘力時，不妨研究一切經論。令其在己家庭，隨分修持。則不須
廣建屋宇，備立人員。彼此往來，曠職費日。此誠現今宏法，將計就
計之最上一著也。若如閣下所訂之破天荒章程，雖國家興盛，人民豐
富之時，亦不能辦。況此國運危岌，民不聊生之時乎。然閣下此議一
出，全國之人，當無一不歡喜贊嘆，慶法道之將興。<le>光</le>實懷深懮，不
能不為閣下略陳其概。謹按章程所列之事，雖數百萬萬，亦不足用。
若閣下能變大地作黃金，則<le>光</le>之所說，誠為愚癡無知。若欲靠捐？而
作此彌綸宇宙之事業，則直同春夢，毫無實際。況閣下未聞已具大神
通，無論何人，在遠在近，皆能以法攝持，令其不稍逾越，如優波
多尊者。則如此大事，其所用之人，能保其一一悉以為公之心而為之，
絕無弊端乎。現今之人，子於父事尚作弊，況此汪洋無邊際之大事乎。
又今人了無定志，無論何等社會，多皆彼此同入。倘有心懷異圖之人，
入於其中，引誘無知無識者為之黨援。一旦事發，必至火炎昆岡，玉
石俱焚。閣下當此人心陷溺已極之時，何不計慮及此乎。宋慈雲懺主，
赴蘇講經，聽者日萬夜千，屠沽為之不售。法道之盛，誠所未有。慈
雲懼之，恐致意外之虞，逐即中輟。夫慈雲乃具大智慧，大辯才，兼
有神通之高僧。當國家成平，人心淳善之時，尚如此慎重。閣下內秘，
則非<le>光</le>所知。若據外現者，則比慈雲，何止泰山之比須彌耳。況時當
上無道揆，下無法守。雖父母之大恩，夫婦之各別，尚欲棄置。公然
提倡，謂盡孝為奴隸性質，共妻為大同之道。倘此等人混入，則將何
以處。否則彼忌我法，加以蜚語，又將何以處乎。夫一法既立，百弊
潛生。不謹於始，決難令終。且古德宏法，皆各人自為範圍。閣下於
廢置專制世代，立一佛法專制之門庭。居然我為法王，於法自在。千
機並育，萬派朝宗。美則美矣，誠恐無神通制伏，必有奸人入中以破壞。
或懷嫉忌以誣謗。則未見興法之益，竟罹滅法之禍。以大菩提心，獲
此惡果。有人心者，莫不痛傷。然雖痛傷，究有何益。以故<le>光</le>不得不
預為閣下言之，而不計其見錄否也。即決欲依所訂章程而行，<le>光</le>亦只
<pb n="175"/>
有贊美閣下之心而已，豈能強閣下以勿行哉。千祈將<rubynote t="印光"/>賤名取消，
<rubynote t="印光"/>決不敢承認上座導師之名與職也。<le>光</le>一向退縮，故所見與人
不同。
若不以<le>光</le>之言為是，將有悔無所及之時。易曰，其唯聖人乎，知進退
存亡而不失其正者，其唯聖人乎。願閣下詳察焉。

<h2>與永嘉某居士書</h2>
　　令友求子，擬捨百金。當令請百部感應篇彙編，以送通文理有信
心之正人君子，實為不可思議功德，當獲感通。又須知求子，先須從
培德節欲起。印施善書，乃培德之一端，非止乎此而已。培德，當常
看感應篇，陰騭文。善則隨分隨力而行，惡則如怨如仇而去。袁了凡
行功過格，乃認真體察，絲毫不容放過。故命本不壽而壽，無大功名
而大功名，無子而有子。果能追彼芳躅，以期德日增而過日減。即不
用功過格，凡了凡之所得者，令友亦當得之。況彼主持報館，握言論
機關之權。凡傷風敗俗之無益文字，概勿登報。凡淑世善民之格言至
論，日載幾則。漸摩漸染，令人日趨於善而不自知。此實大丈夫不據
位而行救國救民善政之大權。具此因緣，不知如此而為。所謂雖登寶
山，仍復空手而歸耳。惜哉。節欲一事，其理甚深，其關係甚大，其
話甚不易說。夫天生男女，聖人法天立則，令男女居室，以為人倫之
最大者。以上關風化，下承宗祧。豈為人日圖快樂，而常以欲事為事
乎。貪欲之人，其精薄而無力，如秕種不能生芽，故難生。即生，多
多皆未成人而夭。即幸而不夭，亦必單弱柔懦，無大樹立。若能保養
精神，節欲半年，待其婦天癸發後，擇良宵吉期，相與一交，決定受
孕。從此永斷欲事，則所生之子，不但性行貞良，欲念輕薄。而且體
質龐厚，無諸胎毒痘疹疾病等患。天癸，即經水也。經水儘後方受孕，
餘時多不受孕。經水未盡，斷不可交。交則婦即受病成帶，勿望受孕
矣。人之大倫之事，豈可惡日惡時而行，故須擇良宵也。禮記月令篇，
記聖王於仲春，先雷三日，奮木鐸以令兆民曰，雷將發聲，有不戒其
容止者，生子不備，必有凶災。奮木鐸以令兆民者，令地方官聲鐸以
告百姓也。容止，猶言動靜。不戒容止，謂行房事也。生子不備，即
五官不全等。世每有生子，或異人類，或形體缺損，皆坐此故。必有
<pb n="176"/>
凶災，言其父母，尚有凶禍災殃，如惡病，夭壽等，不止生子不備也。
古聖王重民生，故特注意其事，奮木鐸以告之。不但震雷當忌，即大
風大雨，惡星值日，及天時交節，佛聖誕期，皆所當忌。此實尊天敬
聖，遵王制而敦人倫之大道。惜世人概不肯出諸口，俾其子子孫孫體
質，一代劣於一代。或者少年早夭。或由欲事過度，雖不早夭，竟成
衰殘，無大樹立。多半皆乃父乃母，不知人倫之道之所致也。乃父乃
母之不知，由於乃祖乃妣之無教也。子女成人時，當以節欲保身等，
委曲開導。父教女不便，母則無妨。能如此，方為真愛子女。而世之
愛者，多皆任其縱欲，則其害更有甚於殺子女者，可不哀哉。聖人重
胎教，於此致意，乃未胎而預教也。予濫廁僧倫，何得論夫婦房室之
事。一以出家之前，曾閱過古人敦本至論，欲以饋知己而報護法之恩。
一以佛為大醫王，無病不療，<le>光</le>為佛弟子，亦欲隨分隨力而行醫道。
此病乃舉世間人之通病大病。若通病大病，任其發生滋長，而去詳治
別病小病，豈非輕重倒置乎。鄧伯誠亦欲求子，<le>光</le>答書亦略述此意。
及蔚如所印三信稿，及文鈔，皆刪去。意謂此事不合僧道，亦不合於
佛法中說。其意固善。然人苦無子，敢以其事向佛求。向僧說。僧為
說其所以然之善法，令彼子子孫孫，得大受用，又有何過。將謂僧教
人節欲，便涉淫欲。則僧教人戒殺，便涉殺業乎。但此事不可為無知
無識者告，恐彼不會其意，反作笑柄。若對明理君子說之，正是不據
位而振木鐸以令兆民也。致治於未亂，保邦於未危，與此同一作略。
謂之為過，則聖王聖賢佛菩薩，乃過之渠魁元首也。湖南一儒土姓劉
忘其名，娶妻不與相親。妻謂曰，娶妻原為生子，汝不相親，則宗支
斷絕矣。遂親一次，即生子，因名傳支，即絕欲。妻又謂曰，一子獨
立，孤無倚靠，曷若再生一子。又親一次，復生一子，名再支。二子
皆入翰院。其人一生，止行兩次房事。而又詳述房事忌日，並清心寡
欲，保元毓神之事，載於家乘，冀子孫世守焉。湖南友為予言之。欲
求貴子，捨是而求，縱得之，亦屬僥幸。依是而求，求則得之矣。凡
發科發甲，皆其祖父有大陰德。若無陰德，以人力而發，必有大禍在
後，不如不發之為愈也。歷觀古今來大聖大賢之生。皆其祖父積德所
致。大富大貴亦然。其子孫生於富貴，止知享福造業，忘其祖父一番
<pb n="177"/>
栽培。從茲喪祖德以蕩祖業，任其貧賤。此舉世富貴人之通病。能世
守先德，永久勿替者，唯蘇州范家，為古今第一。自宋文正公以來，
直至清末，八百餘年，家風不墜，科甲相繼。可謂世德書香之家。而
長洲彭家，自清初以來，科甲冠天下。其家狀元，有四五人。有同胞
三鼎甲者。而世奉佛法，雖狀元宰相，猶日誦感應篇，陰騭文以為誠
意正心，致君澤民之監。彼狂生謂此等書，乃老齋公老齋婆之所從事
者。非但不知聖賢之所以為聖賢，並不知人之所以為人。生為行肉走
屍，死與草木同腐。而且惡業難消，永沈惡道。彼囂囂然自命為博雅
通人，致令後世並天地父母之名字亦不得聞者，何可勝數。欲子孫之
不趨敗途。共入正道者。當以感應篇彙編，陰騭文廣義，為定南針。
則世俗習染之惡浪滔天，黑雲障日，亦不至不知所趨，而載胥及溺。
否則縱令風平浪靜，天日昭彰，亦難保不入洄澓，而隨即沈溺矣。況
絕無風平浪靜天日昭彰之望之世道人心乎。須知陰德二字，所包者廣。
成就他人子弟，令入聖賢之域，固屬陰德。成就自己子弟，令入聖賢
之域，亦是陰德。反是。則誤人子弟固損德，誤己子女亦損德。力能
兼及，何幸如之。否則且就家庭日用云為，以作為聖為賢之先容。正
所謂即俗修真，現居士身而說法者。祈以此意，與令友，及一切知交，
愷切言之。亦未始非已立立人，自利利他之一端也。

<h2>復黃涵之居士書一</h2>
　　接手書，知夫人身嬰貴恙，已經月餘。用藥頗難，諸醫束手。當
此時機，正好用萬病總持之阿伽陀藥。閣下每以此藥，普施於人。何
於夫人之病，尚沾沾然以難於用藥為懮哉。其令郎令愛令媳等，既受
生育之恩。當此大病臨身，存亡莫保之時。教以各各為其母志誠懇切
念南無阿彌陀佛，以祈壽未盡則速愈，壽已盡則速得往生西方。令郎
等孝心淳篤，當必皆如救頭然，而常持念也。如是則豈但有益於夫人，
實則深有益於令郎等也。凡人有病，可以藥治者，亦不必決不用藥。
不可以藥治者，雖仙丹亦無用處，況世間藥乎。無論能治不能治之病，
皆宜服阿伽陀藥。此藥絕不誤人，服則或身或心，必即見效。然人生
世間，無論久暫，終有一死。其死不足惜，其死而所歸之處，可不預
<pb n="178"/>
為安頓乎。有力量者，自己預為安頓妥帖，則臨終固不須他人為之輔
助。然能輔助，則更為得力。無力量者，當令家屬代為念佛，則必能
提起正念，不致恩愛牽纏，仍舊被愛情所縛，住此莫出也。<le>（光）</le>之為
此言者，非徒為令夫人計也。以太夫人已經八十有三。雖閣下之德，
足能延親之壽。而期頤之後，終必有去世之一日。恐閣下未能慮及於
此，而猶復注意於醫藥，則為捨本逐末。益不能得，而反將一心念佛，
由忙碌於醫藥而成間斷，不能純一，則其損大矣。故借夫人之病，預
為閣下陳其盡心力於親之神識得所，以期閣下究竟能報親恩耳。今將
陳了常之佛性助念發隱，附函寄來。雖文不雅馴，而意義有可取焉。
至於保病薦亡，今人率以誦經拜懺做水陸為事。<le>（光）</le>與知友言，皆令
念佛。以念佛利益，多於誦經拜懺做水陸多多矣。何以故，誦經則不
識字者不能誦，即識字而快如流水，稍鈍之口舌，亦不能誦。懶坯雖
能，亦不肯誦，則成有名無實矣。拜懺做水陸，亦可例推。念佛則無
一人不能念者。即懶坯不肯念，而大家一口同音念，彼不塞其耳，則
一句佛號，固已歷歷明明灌於心中。雖不念，與念亦無異也。如染香
人，身有香氣。非特欲香，有不期然而然者。為親眷保安薦亡者，皆
不可不知。

<h2>復黃涵之居士書二</h2>
　　五月廿八接廿四手書。知尊夫人病體沈重，諸醫束手。因祈令令
眷，代為念佛。以祈壽未終則速愈，壽已終則速生耳。豈料夫人淨業
已熟，脫體而去。昨由契西來函方知，不禁為閣下失賢助，為令郎失
所恃嘆。然夫人宿根深厚，殆欲令令慈，及閣下，並令郎等，切念世
相無常，急求出離。特以身說法，冀同修淨業，同生淨土耳。<le>（光）</le>過
蒙青盼，亦不能不盡我心。但<le>（光）</le>向與時人異道，雖摯友親喪，絕
不行挽誄等儀。但於朝暮課誦時，於佛前迴向一二七，以盡友誼。
已於昨晚，為尊夫人迴向。擬以二七為度。以日間諸冗叢集，惟夜方
克有暇耳。祈閣下以大義開示令郎等，俾息哀念佛，以期存歿咸益。
倘唯執世誼，哀毀縱至其極。究於其親之靈，有何利益。至於作佛事，
不必念經拜懺做水陸。以此等事，皆屬場面。宜專一念佛，俾令郎等
<pb n="179"/>
亦始終隨之而念。女眷則各於自室念之，不宜附於僧位之末。如是則
不但尊夫人令眷，實獲其益，即念佛之僧，並一切見聞，無不獲益也。
凡作佛事，主人若肯臨壇，則僧自發真實心。倘主人以此為具文，則
僧亦以此為具文矣。如一期佛事已畢，夜間放臺焰口即已。<le>（光）</le>以四
十三年之閱歷，謹為知己者陳之。若不以為迂腐，則幸甚幸甚。書尚
未封，適郵差持閣下初五日書至。因知夫人病體雖重，正念尚自昭彰。
既能常見大士，兼有信願，其往生也，可以決斷。所言尼姑服飾，則
所不須。其既願受皈戒，仍照常服，但加法衣於上即已。<little>（即僧人所穿之
袍子）</little>或著於身，或附於棺。棺已蓋，則燒之於靈前。皈戒當於今夜，
<le>（光）</le>一人於佛前虔誠禮拜後，為說之。固不須作鋪張羅列諸儀，但取
其至誠感通即已。法名當云蘊空，乃三皈五戒優婆夷也。若作尼師形
式，於事於理，皆有妨礙。但宜勖諸子女媳等，以成就母往生之志為
孝。認真代母念佛，俾蓮品轉高，華開轉速以盡孝。切勿徒效世人作
無益以害有益也。至於喪事，始終不須一葷，藉此倡導愚俗，亦公之
一大責任也。

<h2>復黃涵之居士書三</h2>
初九之書，諒已收到。昨得初十手書，知尊夫人確得往生，了無
疑慮。其宿世固於淨土法門，有大栽培。惜閣下提倡校<little>（較）</little>晚，倘
於十年前即提倡，俾淨土法門之若事若理，一一明瞭，兼以力修。則
其淨業之成，當比此高超數倍矣。平時愛子孫心重，自顧劣弱，至臨
終時，則反能擺脫情愛，決志求生，乃宿世善根所使。平時面東臥，
終時則面西右脅，亦宿善根力所使，有不期然而然者。有臨終種種景
相，即可決其往生，並無須驗其頂胸之熱，何處先涼也。著法衣為佛
弟子相，能滿其願，甚善甚善。既囑兒媳女輩早晚靈前多念佛，閣下
當開示彼等，祈以妥親之神識，為孝之極致。即真實往生，亦須志誠
念佛，以祈蓮品高昇，無生速證，以各盡孝思。此雖為利亡者，實則
令兒女媳輩同種善根也。孫之能念者，亦令隨之而念。終時全家能不
哭泣念佛，最有利益。然其時猶短，宜以三小時不斷佛聲，不起哭聲，
及動轉等為最善。祈切記之。六數亦不必敷衍附會，以無關緊要。若
<pb n="180"/>
認定以說，反成穿鑿。須知六為坤數，夫人德鎮坤維，堪為世范。即
無一數是六，而從生至死，日在六數中周旋，固無一息不是六也。六
之義在躬行，不在年月房屋等。然年月房屋等，適逢其數，亦極平常，
毫無奇特。所謂諸法從緣生，諸法從緣滅。惡業重者，動輒得咎，善
根深者，無往不吉。亦自然而然，非有所安排者，而實似有安排者。
世人欲得吉慶，不知培德，如滅燭以求明，北轅而適越。徒勞苦心，
有損無益。祈以此義，與令郎及媳女等說之，則其利大矣。做佛事一
事，<le>（光）</le>前已詳言之。祈勿徇俗，徒作虛套。若念四十九天佛，校誦
經之利益多多矣。念佛之法，重在信願．信願真切，雖未能心中清淨，
亦得往生。何以故，以心中有佛為能感，故致彌陀即能應耳。如江海
中水，未能了無動相。但無狂風巨浪，則中天明月，即得了了影現矣。
感應道交，如母子相憶。彼專重自力，不仗佛力者，由於不知此義故
也。

<h2>復黃涵之居士書四</h2>
　　接手書，不勝欣慰。尊夫人宿生有大善根，故感閣下曲為成就淨
業，資以往生。兼率兒女媳等為之長時念佛，豈但亡者得益，實令彼
等，深種善根。如是之法，可謂大慈。校彼世人存者以殺生折福折壽，
令亡者拘滯幽途者，不可同年而語矣。尊夫人之事，可謂得法。然太
夫人年已八十有三，當常勸諭，令其信願念佛。若令終日長念，或恐
不能如是。前者頗欲設法，在生助念，思之未得。鎮守使王悅山，奉
母來山，見其眷屬甚多，因得一絕妙之助念法。已與彼略說之。亦與
彼說，當與閣下言之。倘閣下能實行，彼亦不至漠然置之，亦自利利
他之道也。閣下眷屬，兒輩則各有職業，固難常時依行。若媳輩，則
無事清閑。女使輩若奶媽等，則無甚要事。當令諸人，按鐘點日在太
夫人旁，高聲念佛半點鐘。過時換班，一日不斷佛聲。太夫人能隨之
而念亦好。如不能隨，但令攝心諦聽。則一日之中，常不離佛。在諸
人亦不吃力。以一日之中，不過當一回值，或至兩回，亦隔許久時候。
彼等一無事事，借此令盡孝思，令種善根。即女使等，亦得因此之故，
得植出離生死之緣。從此以往，率以為常。即太夫人壽過期頤，此法
<pb n="181"/>
無令中輟，其利益不可思議。凡有信心人，欲成就父母往生之道業者，
皆當以此告之。閣下政務多端，不能按定。若有暇亦如是念一次，以
作表率。則兒媳女使等，當更踴躍歡喜也。<le>（光）</le>意謂如此而行，實為
利便。當以此法述為一文，以附於排印文鈔之後。俾欲報父母之恩
者，不至徒詠昊天罔極也。

<h2>復崇明黃玉如書</h2>
　　接手書，不勝欣慰。持名一法，最為末法透機之法。善導雖疏觀
經，實最重持名一行。不觀末法眾生，神識飛揚，心粗境細，觀難成
就。大聖悲憐，特勸專持名號。以稱名易故，相續即生之言乎。觀雖
十六，行者修習，當從易修者行。或作如來白毫觀，或作第十三雜想
觀。至於九品之觀，不過令人知行人往生之前因與後果耳。但期了知
即已，正不必特為作觀也。觀之理，不可不知。觀之事，且從緩行。
若或理路不清，觀境不明，以躁心浮氣修之，或起魔事。即能觀境現
前，若心有妄生喜悅之念，亦即因喜成障，或復致退前功。故楞嚴云：「
不作聖心，名善境界。若作聖解，即受群邪。祈一心持名，以為千穩
萬當之行。待至心歸於一，淨境自會現。前四帖疏錯訛甚多。<le>光</le>二十
年前，先曾約校。去年南京羊皮巷觀音庵妙蓮和尚要其本去另刻，明
年當可出書，祈為請閱。隨自意三昧，為上中下三根同修之行。念佛
人雖不專以彼為主，亦不可不知。知此，則念佛之菩提心更為殊勝。
以其知行住坐臥食語，無非自利利他之時也。然須從諸惡莫作，眾善
奉行，吃素戒殺做起，則方為真念佛人矣。

<h2>復何慧昭居士書</h2>
　　接手書，知宿根甚深，現行頗純，故有種種勝境相現。然今人多
半是要體面，憑空造樓閣，有一分半分，便說有百千萬分，如某居士
錄，其境界皆是手筆所做，不是心地所做。汝固不妄，誠恐或有此習
氣，則其過不小。佛以妄語列於根本五戒者，正為防此弊也。若或見
言不見，不見言見，乃妄語之流類，若憑空造樓閣，妄說勝境界，即
犯大妄語戒，乃未得謂得，未證謂證，其罪甚於殺盜淫百千萬億倍。
<pb n="182"/>
其人若不力懺，一氣不來，即墮阿鼻地獄，以其能壞亂佛法，疑誤眾
生故也。汝切須慎重，所見之境有一分，不可說一分一，亦不可說九
釐九，過說亦罪過。少說亦不可。何以故，以知識未得他心道眼，但
能以所言為斷耳。此種境界，向知識說，為證明邪正是非，則無過，
若不為證明，唯欲自炫，亦有過。若向一切人說則有過，除求知識
證明外，俱說不得。說之則以後便永不能得此勝境界。此修行人第一
大關，而台教中屢言之。所以近來修行者，多多著魔，皆由以躁妄心，
冀勝境界。勿道其境是魔，即其境的是勝境，一生貪著歡喜等心，則
便受損不受益矣，況其境未必的確是勝境乎。倘其人有涵養，無躁妄
心，無貪著心，見諸境界，直同未見，既不生歡喜貪著，又不生恐怖
驚疑。勿道勝境現有益，即魔境現亦有益何以故，以不被魔轉，即
能上進故。此語不常對人說，因汝有此種事，固不得不說也。汝最初
禮佛所見之大士像不的確，以若果實是，不至因念與觀經不合而隱。
然汝由此信心更切，是亦好因緣，但不宜常欲見像，但志誠禮拜而已，
庶無他慮。臨睡目前白<le>光</le>，及禮佛見佛像懸立虛空，雖屬善境，不可
貪著，以後不以為冀望，當可不現。窺汝根性，似是宿生曾習禪定者，
故致屢有此相也。明虞淳熙在天目山高峰死關靜修，久之，遂有先知，
能預道天之陰晴，人之禍福。彼歸依蓮池大師，大師聞之，寄書力斥，
謂彼入於魔，後遂不知矣。須知學道人，要識其大者，否則得小益
必受大損。勿道此種境界，即真得五通，尚須置之度外，方可得漏盡
通，若一貪著，即難上進，或至退墮，不可不知。夢入佛殿所記之二
句經文，固屬善境，然此二句，語甚明白，返虛依覺路，歸真悟常空
者，謂人妄認世間諸法為實，故迷入生死，若能返觀諸法當體本空，
則便依乎覺路，出迷入悟，歸真諦而悟真常之真空實相矣。魔境勝境
之分別，在與經教合不合上分。果是聖境，令人一見，心地直下清淨，
了無躁妄取著之心。若是魔境，則見之心便不清淨，便生取著躁妄等
心。又佛光雖極明耀，而不耀眼，若光或耀眼，便非真佛。佛現以凡
所有相，皆是虛妄之理勘，則愈顯。魔現以此理勘，則便隱，此勘驗
真偽之大冶洪爐也。夜見白光，及虛空清白等境，乃心淨所現，何可
以法界一相，寂照不二自擬，以此自擬，則成以凡濫聖矣，其過殊非
<pb n="183"/>
淺淺。二句經文，未見所出，蓋亦宿生記憶之文，未必即經中文也。
修淨業人，不以種種境界為事，故亦無甚境界發生。若心中專欲見境
界，則境界便多。倘不善用心，或致受損，不可不知。彼頭陀之所說，
乃屬禪家道理。彼尚不破淨土，是其長處，然彼絕不知淨土宗旨，故
與禪對論。彼注重祥光勝境一語，大須斟酌，否則誤人不淺。又謂不
可著，以佛法無量，著則成有量，即不能入佛智。何止不入佛智。亦
復或入魔界耳。至所云之各佛，乃禪家約心理之論，與淨宗無涉。白
光清空，既為如來一毛頭許功德，汝何得以法界一相，寂照不二妄認。
實則宿世定境，由淨心而發，固不得當作奇特也。淨土法門，以信願
行三法為宗，有信願，無論行之多少淺深，皆得往生。無信願，即到
能所兩忘，根塵迥脫之地步，亦難往生。以真證到能所兩忘，根塵迥
脫之實理，便可自力了生死，則不必論。若但有工夫見此理，尚未實
證，若無信願，亦難往生。禪家說淨土，仍歸於禪宗，去信願說，果
能依之而做，亦可開悟。而未斷惑業，欲了生死，則夢也夢不著。以
凡夫往生，由信願感佛，故能仗佛慈力，帶業往生。今既不生信願，
又將佛一一說歸自心，何由感佛。感應不符，則生自生，佛自佛，以
橫超法，作豎出用，其得益淺而受損深，不可不知。得益者，依彼所
說，亦能開悟，受損者，既去信願，則無由仗佛慈力。吾故曰，真修
淨土人，用不得禪家開示，以法門宗旨不同故，祈為慧察。如不以為
然，請求之大通家，庶可契汝心志矣，<le>光</le>固不執著也。

<h2>復湯昌宏居士書</h2>
　　接手書，不勝感愧，<le>光</le>何人斯，何堪如是過譽耶。雖然，同病者
相憐，固不得不各道衷曲也。今之學聖賢者，但學其文言而已，於聖
賢之所以為聖賢處，蓋忽略不究，此舉世學人之病根，非爾我一二人
之病根也。既有此根，決定不能素位而行，決定隨富貴貧賤威武之境，
而為之淫與移屈也。勿道今人，即宋儒之傳聖人之心法者，於格物二
字，尚未認清，況後人乎。欲明明德，不先格其心人欲之物，則明明
德便是空談。即學得文章蓋世，固常在人欲中盤桓，何能不隨境轉乎
哉。所云明明德，如證菩提，儒佛固無二致，及學孔學佛，理不外大
<pb n="184"/>
學一章等語。蓋是以明白人，強作糊塗，欲試<rubynote t="印光"/>於此有分曉否。有
則可證閣下之明見，無則將欲發揮其所以然之至意耳。然既是同病相
憐，何妨各道苦況，聊以舒其抑鬱而已。儒佛之本體，固無二致。儒
佛之工夫，淺而論之，亦頗相同，深而論之，則天地懸殊。何以言之，
儒以誠為本，佛以覺為宗。誠即明德，由誠起明，因明致誠，則誠明
合一，即明明德。覺有本覺，始覺，由本覺而起始覺，由始覺以證本
覺，始本合一，則成佛。本覺即誠，始覺即明，如此說去，儒佛了無
二致。閣下所謂學孔學佛，理不外大學一章者，乃決定無疑之語，此
淺而論之也。至於發揮其修證工夫淺深次第，則本雖同，而所證所到，
大有不同也。儒者能明明德，為能如佛之三惑圓斷，二嚴悉備乎。為
如證法身菩薩之分破無明，分見佛性乎。為如聲聞緣覺之斷盡見思二
惑乎。三者唯聲聞斷見思最為卑下，然已得六通自在，故紫柏云：「若
能直下忘情，山壁由之直度。初果尚七生天上，七反人間，而其道力，
任運不犯殺戒，故凡所至處，蟲自離開，所謂初果耕地，蟲離四寸，
況二三四果乎。儒教中學者且置，即以聖人言之，其聖人固多大權示
現，則本且勿論。若據跡說，恐未能與見思淨盡者比，況破無明證法
性之四十一位法身大士乎。即謂明其明德，堪與破無明者比肩，然破
無明者，有四十一位，為與最初之初住比肩耶，為與最後之等覺比肩
耶。即與最後之等覺比肩，尚於明德未明至乎其極，直待再破一分無
明，方可謂為誠明合一，始本無二耳。吾故曰，體同而發揮工夫證到
不同也。世人聞同，即謂儒教全攝佛教。聞異，即謂佛教全非儒教。
不知其同而不同，不同而同之所以然。故致紛紛諍論，各護門庭，各
失佛菩薩聖人治世度人之本心也，可不哀哉。六月間廣東香山楊棣棠，
於太平洋檀香山，寄信於山東臧貫禪，以彼輯古今和會儒釋之書，曰
儒釋一貫，欲引儒入佛，謬託貫禪，祈<le>光</le>作序。<le>光</le>少不努力，老
無所
知，以彼之求，恐難推脫，乃湊千餘字，以塞其責。今將其稿寄來，
祈為塵政。

<h2>與泉州大同放生會書</h2>
放生一事，以提倡戒殺護生為本。凡入會者，俱宜吃素，方可以
<pb n="185"/>
吃素之利益，與一切人說。縱不能人各依從，而人以貴會諸公，皆盛
德君子，實行吃素，自然潛移密化，悉皆不殺生，不食肉矣。若仍舊
食肉，放生之功德，亦不可思議，但自己所行，尚自矛盾，尚不能依
慈悲忠恕之道而實行，況欲令見聞者潛移密化乎。<le>光</le>無道德財力，不
能助貴會之善舉，謹獻愚誠，以當佈施。上海諸居士，立常齋會，凡
入會者，無論冠婚喪祭，概不用葷。前年關絅之居士，令<le>光</le>作一序，
觀之自知其概。欲詳知者，當致書上海白克路懷安裡關絅之居士，彼
有章程，祈寄來一覽。<le>光</le>文鈔中，勸人戒殺之文字，有十多篇，但以
文詞拙樸，不堪雅目所睹，然其意故有可取者，倘不以蕪穢見棄，亦
可作輕塵益岳之一笑具。又貴會提倡佛學，而推尊晉蘇先生，不遺餘
力。且為廣施其道味錄，又為介紹欲學道者，求彼傳授真經妙訣，以
期同登覺岸。其心志可謂誠懇篤實，期於利人，惜未知佛法之所以然，
以煉丹運氣之長生法，當作佛法。若曰凡欲求長生者，及衛生者，則
為介紹，固無所礙。以煉丹法，大得之則可延年益壽，小得之亦可葆
養色身，實為有益於人之一法。若籠侗名之為道，驅佛弟子而求得彼
之真訣，則名實大有相反者。何以故，佛法具足世間出世間一切諸法，
毫善弗遺。唯煉丹一法，絕不言及，且深以為戒。以佛入手先教人修
四念處觀，一觀身不淨，二觀受是苦，三觀心無常，四觀法無我，欲
看破此之幻妄身心，以期悟證本具之真心妙性也。煉丹者唯以葆養色
身為事，與佛之宗旨不合。然各修各法，隨人自取其益，固彼此不相
礙。觀道味錄晉蘇先生自敘，至以抽添火候口訣，為佛門了性了命之
道，會三教以同歸，亙萬古而不絕，離乎此道，即為外道，出乎此門，
即為旁門，此先天道脈，歷代一貫相承，自達摩初祖，移西過東，至
白馬七祖，衣缽傳於火宅等。則是借佛法名目，而傳煉丹法，且反謗
毀佛法。彼前月曾以二本寄來，<le>光</le>以彼自詡過深，彼豈肯以<le>光</le>之
不才
而依從之乎，故置之不論。今見貴會提倡佛學，猶復不知彼非佛學，
固不得不盡我愚誠相告也。如以<le>光</le>為多事，謂<le>光</le>知見錯謬，未聞
大道，
則亦任之。鴟守腐鼠，鳳凰決不能令其勿食也。今寄來文鈔一包共三
部，祈貴會大家看，並與周子秀居士看。如謂為是，未始非貴會之幸，
如謂為非，亦任其覆瓿代薪。從茲加工用行，以擴充晉蘇先生煉丹運
<pb n="186"/>
氣之道，使天下之人，同得長生，亦好。但謂此為佛法，則雖不謗佛
法，亦得謗佛法之咎。竊以貴會未能分別邪正，故致如是。既以<le>光</le>為
法門中人，<le>光</le>若仍以待晉蘇者待貴會，則<le>光</le>便有負於貴會之意，
故多
此一番絡索也。

<h2>復安徽萬安校長書</h2>
　　貴校四語，盡性學佛，盡倫學孔，道學為體，科學為用，實為學
道不易之宗旨。自儒者以詞章為事，遂將學道之法，變作學藝，曷勝
痛惜。而今之新學，多皆捨本逐末，能如貴校之宗旨者，實不多見。
盡性學佛，方能盡倫學孔。盡倫學孔，方能盡性學佛。試觀古今之大
忠大孝，與夫發揮儒教聖賢心法者，無不深研佛經，潛修密證也。儒
佛二教，合之則雙美，離之則兩傷。以世無一人不在倫常之內，亦無
一人能出心性之外。具此倫常心性，而以佛之諸惡莫作，眾善奉行，
為克已復禮，閑邪存誠，父慈子孝，兄友弟恭之助。由是父子兄弟等，
相率而盡倫盡性，以去其幻妄之煩惑，以復其本具之佛性，非但體一，
即用亦非有二也。此實也，所云佛化之儒宗，不過表示其實而已，有
何不可。然在家學佛，必須深信因果，恪盡己分，戒殺護生，至心念
佛，為決定不易之修持。所言恪盡己分，即慈孝友恭等。然世之不治，
國乏賢人，其根本皆由家庭無善教所致。而家庭之教，母之責任更重，
是以<le>光</le>屢言教子為治平之本，而教女為尤要者，以此。倘常以此與學
生說，俾同以此相倡導，則不患不見治平之世矣。

<h2>復郁智朗居士書</h2>
　　福峻之事，若汝所敘，生前死後，種種是實，則可決定往生。以
生時已將軀殼看破，此系最大一種利益。以女人每每唯戀幻質，日事
妝飾，既無此念，自與淨土法門，容易相應。臨終之瘦削，及病苦，
乃多劫之業障，以彼篤修淨業，殆轉重報後報，為現報輕報耳。汝謂
由修持精進，致身體日弱，此語不恰當，兼有令信心淺著，因茲退惰
之過。須知念佛之人，決定能消除業障。其有業障現前者，係轉將來
墮三涂之惡報，以現在之病苦即了之也。金剛經謂持金剛經者，由被
<pb n="187"/>
人輕賤之小辱，便滅多劫三涂惡道之苦，則福峻之將往西方，固以此
小苦，了無量劫來之惡報，實為大幸。切不可學不知事務人，謂因修
持而致病及死也。念佛人平時有真信切願，無一不得往生者，況福峻
臨終正念昭彰，作問訊頂禮等相，而死後身體柔軟潔淨，顏貌如生，
又何必以彼工夫淺為疑乎。夫彌陀願王，十念尚度，況彼精進修持，
已二三年，又有何疑。世有種人，志意下劣，雖常念佛，不求往生，
唯欲求人天福報，此種人縱畢世修行，只得來生之疑福而已。有正信
者，自己以信願感佛，佛以慈悲攝受，感應道交，必能仗佛慈力，帶
業往生，又何須問彼見佛與否，方可斷判也。至於人未終前，若彼自
能沐浴更衣，則甚善。如其不能，斷不可預行沐浴更衣，令彼難受疼
痛，致失正念。以汝尚以未著法衣，令其盤膝跌坐為遺憾。不知當此
之時，只好一心同聲念佛，萬萬不可張羅鋪排。<little>（指沐浴更衣令坐等）</little>
若一張羅鋪排，即成落井下石，切記切記。令慈年邁，<le>光</le>若不說此弊，
汝後會以盡孝之心，阻親往生，俾長劫流轉於生死中，莫之能出也。
吾人但取其實，毋矜其名，汝之記頗好，並不必求人作文以傳，此皆
世間虛浮之事。但宜自己，並其家屬念佛，以期同生西方即已。<le>光</le>每
日朝暮課誦迴向時，兼稱福峻名，迴向一七，以盡師徒之誼。又福峻
此番之生與死，可謂不虛生浪死矣，幸甚。至於骨作面丸之事，甚好。
但不可粗心為之，必須將骨研成細粉，用細羅羅過，與面無異方可。
倘粗心大概研之，便和面作丸，恐小魚食之，或有鯁刺於腹之患。<le>光</le>
恐汝粗心，不得不說。

<h2>復某居士書</h2>
　　病與魔，皆由宿業所致，汝但能至誠懇切念佛，則病自痊愈，魔
自遠離。倘汝心不至誠，或起邪淫等不正之念，則汝之心，全體墮於
黑暗之中，故致魔鬼攪擾。汝宜於念佛畢迴向時，為宿世一切怨家回
向，令彼各沾汝念佛利益，超生善道。此外概不理會，彼作聲，也不
理會作怕怖，不作聲，也不理會作歡喜。但致誠懇切念，自然業障消，
而福慧俱皆增長矣。看經典切不可照今人讀書之毫不恭敬，必須如佛
祖聖賢降臨一般，方有實益，汝果能如是，則心地正大光明，彼邪鬼
<pb n="188"/>
邪神，便無地可安身矣。倘汝心先邪，則以邪招邪，何能令彼遠離不
擾也。他心通，鬼神雖有，小而且近，若業盡情空，則猶如寶鏡當臺，
有形斯映。汝不至心念佛，而欲研究此之真相，不知此心，便成魔種。
譬如寶鏡，無絲毫塵垢，自會照天照地。汝之心被塵垢封蔽深固，而
欲得此，如塵對深厚之鏡，斷不能發光，或有發者，乃妖光，非鏡光
也。此事且置之度外，如墮水火，如救頭然以念佛，則無業魔不消矣。

<h2>復張季直先生書</h2>
<le>光</le>一無知無識之粥飯僧耳，由徐蔚如謬以蕪稿再四排印，竟致瀆
及青眼，尚不以蕪穢見棄，反謂其儒釋融通，有體有用。殆所謂志在
敬佛，遂忘其僧之庸劣也，感極愧極。易園與<le>光</le>，殆有宿緣，每欲拉
閣下以同往西方，俾無量劫來，及與現生，所培之善根福德，同歸實
際，<le>光</le>極為佩服。以閣下當代文宗，<le>光</le>一無知無識之掛搭僧，故
不敢
隨易園之班，以修書奉勸也。今接閣下華翰，見其曾看佛經，不知何
者禪也，但覺淨耳，不勝欣慰。足知閣下般若種子，殆非一佛二佛三
四五佛所之所種者。夫禪至於不知，方是真禪，以見聞覺知，皆意識
中事，唯其不知，方能靈光獨耀，回脫根塵，體露真常，即如如佛耳。
淨至於但覺，則全心是佛，全佛是心，心佛不二，心佛一如矣，否則
何名但覺。閣下見解如此，已是超越近之學佛者萬萬。倘再能生信發
願，迴向往生，則上品蓮臺，當可獨據。或恐閣下於禪淨之所以然，
佛力自力之大小難易，未能深知。謂既悟自心，當處便是西方，不須
求生，則其誤非淺。何以故，以凡夫縱能悟到極處，尚有無始以來之
煩惱習氣，未能頓斷。煩惱習氣若有一絲毫，便不能超出生死輪迴之
外，此仗自力了生死之難也。念佛法門，但具真信切願，無論工夫之
淺深，功德之大小，皆可仗佛慈力，帶業往生。末世眾生，欲了生死，
不依此法，其難不可以喻矣。祈詳讀淨土十要，淨土聖賢緣，自知<le>光</le>
言不謬。若不以為謬，且無多暇，但息心詳閱文鈔，自可悉知矣。

<h2>廬山青蓮寺結社念佛宣言書</h2>
　　大覺世尊，愍諸眾生，迷背自心，輪迴六道，久經長劫，莫之能
<pb n="189"/>
出。由是興無緣慈，運同體悲，示生世間，成等正覺，隨順機宜，廣
說諸法。括舉大綱，凡有五宗。五宗維何，曰律，曰教，曰禪，曰密，
曰淨。律者佛身，教者佛語，禪者佛心。佛之所以為佛，唯此三法，
佛之所以度生，亦唯此三法。眾生果能依佛之律教禪以修持，則即眾
生之三業，轉而為諸佛之三業。三業既轉，則煩惱即菩提，生死即涅
槃矣。又恐宿業障重，或不易轉，則用陀羅尼三密加持之力，以熏陶
之，若蜾蠃之祝螟蛉，曰似我似我，七日而變成蜾蠃矣。又恐根器或
劣，未得解脫，而再一受生，難免迷失。於是特開信願念佛，求生淨
土一門，俾若聖若凡，同於現生，往生西方。聖則速證無上菩提，凡
則永出生死繫縛，以其仗佛慈力，故其功德利益，不可思議也。須知
律為教禪密淨之基址，若不嚴持禁戒，則教禪密淨之真益莫得，如修
萬丈高樓，地基不固，則未成即壞。淨為律教禪密之歸宿，如百川萬
流，悉歸大海，以淨土法門，乃十方三世諸佛，上成佛道，下化眾生，
成始成終之法門。故華嚴入法界品，善財蒙普賢加被開示，已證等覺，
普賢乃令發十大願王，迴向往生西方極樂世界，以期圓滿佛果，復以
此普勸華藏海眾。而觀無量壽佛經，下品下生，乃五逆十惡，將墮阿
鼻地獄之人，蒙善知識教以念佛，或念十聲，或但數聲，即便命終，
亦得蒙佛接引，往生西方。觀此，則上自等覺菩薩，不能出於其外，
下至逆惡罪人，亦可入於其中。其功德利益，出於一代時教之上。以
一代時教，皆仗自力，以出生死。淨土法門，未斷惑者，仗佛慈力，
即可帶業往生，已斷惑者，仗佛慈力，遂得速登上地。乃一代時教中
之特別法門，不可以常途教道，相為並論也。以故華嚴法華等諸大乘
經，文殊普賢等諸大菩薩，馬鳴龍樹等諸大祖師，悉皆顯闡贊導，普
勸往生。迨至大教東來，遠公大師，遂以此為宗。初與同學慧永，欲
往羅浮，以為道安法師所留。永公遂先獨往，至潯陽，刺史陶范，景仰
道風，乃創西林寺以居之，是為東晉孝武帝太元二年丁丑歲也。至太
元九年甲申，遠公始來廬山，初居西林，以學侶浸眾，西林隘莫能容，
刺史桓伊，乃為創寺於山東，遂號為東林。至太元十五年庚寅，七月
二十八日，遠公乃與緇素一百二十三人，結蓮社念佛，求生西方。命
劉遺民作文勒石，以明所誓。而慧永法師，亦預其社。永公居西林，
<pb n="190"/>
於峰頂別立茅室，時往禪思，至其室者，輒聞異香因號香谷，則其人
可思而知也。當遠公初結社時，即有一百二十三人，悉屬法門龍象，
儒宗山斗，由遠公道風遐播，故皆群趨而至。若終公之世，三十餘年
之內，其入蓮社而修淨業，蒙接引而得往生者，則多難勝數也。自後
若曇鸞，智者，道綽，善導，清涼，永明，莫不以此，自行化他。曇
鸞著往生論註，妙絕古今。智者作十疑論，極陳得失，著觀經疏，深
明諦觀。道綽講淨土三經，近二百遍。善導疏淨土三經，力勸專修。
清涼疏行願品，發揮究竟成佛之道。永明說四料簡，直指即生了脫之
法。自昔諸宗高人，無不歸心淨土，唯禪宗諸師，專務密修，殊少明
闡。自永明倡導後，悉皆顯垂言教，切勸修持矣。故死心新禪師勸修
淨土文云：「彌陀甚易念，淨土甚易生。又云，參禪人最好念佛，根機
或鈍，恐今生未能大悟，且假彌陀願力，接引往生。又云，汝若念佛，
不生淨土，老僧當墮拔舌地獄。真歇了禪師淨土說云：「洞下一宗，皆
務密修，其故何哉。良以念佛法門，徑路修行，正按大藏，接上上器，
傍引中下之機。又云，宗門大匠。已悟不空不有之法，秉志孜孜於淨
業者，得非淨業見佛，尤簡易於宗門乎。又云，乃佛乃祖，在教在禪，
皆修淨業，同歸一源，入得此門，無量法門，悉皆證入。長蘆賾禪師，
結蓮華勝會，普勸道俗，念佛往生，感普賢普慧二菩薩，夢中求入勝
會，遂以二菩薩為會首。足見此法，契理契機，諸聖冥贊也。當宋太
真二宗之世，省常法師，住持浙之昭慶，慕廬山遠公之道，結淨行社。
而王文正公旦，首先歸依，為之倡導，凡宰輔伯牧，學士大夫，稱弟
子而入社者，有百二十餘人，其沙門有數千，而士庶則不勝計焉。後
有潞公文彥博者，歷仕仁英神哲四朝，出入將相五十餘年，官至太師，
封潞國公。平生篤信佛法，晚年向道益力，專念阿彌陀佛，晨夕行坐，
未嘗少懈。與淨嚴法師，於京師結十萬人求生淨土會，一時士大夫多
從其化。有頌之者曰，知君膽氣大如天，願結西方十萬緣，不為自身
求活計，大家齊上渡頭船。壽至九十二，念佛而逝。元明之際，則有
中峰，天如，楚石，妙葉。或為詩歌，或為論辯，無不極闡此契理契
機，徹上徹下之法。而蓮池，幽溪，澫益，尤為切摯誠懇者。清則梵
天思齊，紅螺徹悟，亦復力宏此道。其梵天勸發菩提心文，紅螺示眾
<pb n="191"/>
法語，皆可以繼往聖，開來學，驚天地，動鬼神。學者果能依而行之，
其誰不俯謝娑婆，高登極樂，為彌陀之弟子，作海會之良朋乎。自後
國運日衰，不暇提倡，法運亦隨之而衰，至咸同時，兵災四起，哲人
日希，庸流日多。儒者唯奉韓歐程朱闢佛之說，以為至理名言，而不
知佛法包括群聖之薪傳，發明當人之心性，其妙義微言，功德利益，
有非語言文字所能形容者。以故悉以毀滅佛法為志事，不肯讀誦受持，
保護流通，致令佛法，一敗塗地。譬如小兒，見摩尼珠，不但不加保
重，尚欲毀而棄之。至光緒末，廢除舉業，大開游學之端，凡天姿高
者，悉以博覽為事，所有各種學理，皆不足以饜飫其心。唯佛學幽深
宏博，無妙不備，真俗互資，空有圓融，從茲群相研究，而修習焉。
禮云：「雖有嘉餚，弗食不知其旨也，雖有至道，弗學不知其善也。今
既知其旨，知其善矣，豈肯將此無上心法，讓古人獨得，而自己與一
切同人，皆不得乎。是故研究會，居士林，念佛社，素餐會，各處建
設。其戒殺護生，吃素念佛者，日見其多。譬如窮子，自迷家鄉，一
旦得人指示，當即直求歸路，斷不肯仍舊循乞，孤露他方也。青蓮寺
由黃谷法師開山以來，固為淨土一大道場。其形勢雄偉，實為廬山第
一勝地，以故千數百年，道風不墜。經洪楊之亂，悉成劫灰，以法門
式微，無人恢復，竟成荒山。妙培大師，出家以來，即以淨土為宗。
擬欲以即生了脫之法，普利同人，特往紅螺，熏修數年。今春游廬山，
深慨遠公之道，無人振興。於世道人心，殊失裨益。至青蓮寺基，見
其形勢，若蓮華然。而復前臨三疊之瀑布，後倚五老之雄峰，左右則
有獅子象鼻二峰，以為護衛，殆天造地設一淨土道場。不忍永令湮沒，
遂發願恢復，以宏蓮宗。乃與上海諸大居士商榷，幸得均示同心，故
先建立數間殿堂，以為修持之地，至於寺之全體齊備，須待龍天感應，
非今所急。為今之急務者，開蓮社以行道耳。或謂念佛求生西方即已，
何必結社。是不知世間萬事，須待眾緣相助，方得有成，況學了生脫
死之無上妙法乎。易曰，麗澤兌，君子以朋友講習，蓋取其二澤相並，
彼此互益之義。又聖人以朋友列於五倫者，蓋取其勸善規過，如二月
互照，扶危保安，如兩手相援之義也。<little>（友、古作㕛，又、手也、今
文變又作耳。）</little>人之常情，若無依倚，則多涉因循怠忽之弊。大眾
<pb n="192"/>
同居，功課有定，雖欲懈怠，亦不可得。功課之外，其奮發精進者，
即可攝彼懈怠者，勉力而行。人皆前進，誰甘後退，彼此相輔，其行
易成。或有所疑，及有所見，有可決擇。每日暇時，請諸耆宿，略示
淨宗綱要，則邪正去取，了了分明。有此諸益，故古人咸以結社為倡
導。即身有職業，不能親預，但依社章修持，待開會日，或親往，或
函告，明已修持之勤怠，利益之大小，亦與預修，相去不遠，以心冀
社友，不敢怠荒故也。須知佛法，原不離世閑法，凡諸社友，必須各
各恪盡己分，如父慈子孝，兄友弟恭，夫倡婦隨，主仁僕忠等。又須
諸惡莫作，眾善奉行，戒殺護生，不餐葷酒，閑邪存誠，克已復禮，
自利利他，以為己任。如是則基址堅正，堪受法潤，果具真信切願，
當必往生上品。世之愚人，每多不修實行，偏欲得一真修之虛名，以
故設種種法，妝點粉飾，成一似是而非之相，冀人稱贊於已。其心行
已污濁不堪，縱有修持，亦為此心所污，決難得其真實利益，此所謂
好名而惡實，為修行第一大忌。倘具前之所當行，無後之所當忌，則
於世閑則為賢人，於佛法則為開士。以身率物，由家而鄉，由鄉而邑，
以至全國，及與天下。則禮義興而干戈永息，慈善著而災害不生，庶
天下太平，人民安樂矣。願見者聞者，同皆發起倡導，則幸甚幸甚。
所有簡章，開列於後。

<h2>復河南楊明齋書</h2>
　　所言公門修行，不專指誦經持咒念佛而已。必須盡己職分，除暴
安良，並所統之士卒，一一皆以除暴安良保護人民為志。則地方受福，
而主將士卒同於冥冥中消除業障，增長福壽矣。若不以此事，以懇切
至誠心誡勖士卒。則兵所到處，地方受淫掠之慘，殆有不堪言者。況
甚至又有毀燒屋廬，殺人示威者乎。居士果能如此，以至誠心令士卒
將地方人民作自己家人想，不使彼受無謂之逼抑苦惱，則其功德大矣。
能如是，再加以誦持經咒，念佛名號，則必蒙佛天護佑。無事則軍威
遠鎮，宵小潛伏，有事則承佛天力，克制敵軍，則是護國將軍，救世
菩薩矣。<le>光</le>以不德，何堪為師。然泥塑木雕之佛，若作真佛敬之，則
與敬真佛之利益無異。以故且順汝志，而為汝師。汝若看佛敬僧，則
<pb n="193"/>
縱屬粥飯庸僧，亦未必不能因之以超凡入聖了生脫死。若唯以<le>光</le>之道
德具備是責，則便失所冀望，不如不皈依之為愈也。今為汝取法名為
智毅。以有智之勇毅，內之可以修聖道斷煩惑，外之可以保國家安人
民。汝能顧名思義，其利益及於國家社會，豈止汝一人獨得而已。至
於誦經持咒念佛，一本於至誠恭敬而受持之即已，不必急急求解義為
要也。果能如是受持，久之則業障消除，智慧發現，經之實益，尚能
親得，況文義乎。文鈔中屢屢言之，故不多述。祈熟閱文鈔，即是常
相唔對，況一函二函者乎。

<h2>復周孟由昆弟書</h2>
汝母年高，於淨土一法，未能認真修持。宜常與談說六道輪迴之
苦，極樂世界之樂。人生世間，超昇最難，墮落最易。若不往生西方，
且莫說人道不足恃，即生於天上，福壽甚長，福力一盡，仍舊墮落人
間，及三途惡道受苦。不知佛法，則無可如何。今既略曉佛法，豈可
將此一番大利益事，讓與別人，自己甘心在六道輪迴中，頭出頭沒，
永無解脫之日乎。如是說之，或可發其宿世善根，信受奉行也。菩薩
度生，隨順機宜，先以欲鉤牽，後令入佛智。汝能力修孝友，及以淨
土法門，勸導自己眷屬，及一切有緣者，同作蓮池會里人，則功德大
矣。
世人有病，及有危險災難等，不知念佛修善，妄欲祈求鬼神，遂
致殺害生命，業上加業，實為可憐。人生世間，凡有境緣，多由宿業，
既有病苦，念佛修善，懺悔宿業，業消則病愈，彼鬼神自己尚在業海
之中，何能令人消業。即有大威力之正神，其威力若比佛菩薩之威力，
直同螢火之比日光。佛弟子不向佛菩薩祈禱，向鬼神祈禱，即為邪見，
即為違背佛教，不可不知。又一切眾生，皆是過去父母，未來諸佛，
理宜戒殺護生，愛惜物命，切勿依世俗知見，謂奉父母甘旨為孝。彼
未聞佛法者，不知六道輪迴之事理，妄謂為孝，尚有可原，若已聞佛
法之人，殺過去父母親屬，以奉養現在父母及喪祭等，豈但不是孝道，
直成忤逆矣。是以通人達士，由聞佛法之真實義諦，悉不肯依世俗之
權法以行。以此權法，殆姑順世俗迷情而立，非如來洞徹三世因果之
<pb n="194"/>
道故也。若欲深知，取文鈔中諸戒殺文，及觀音頌之普勸戒殺挽劫文，
閱之自知。
　　念佛人有病，當一心待死，若世壽未盡，則能速愈。以全身放下
念佛，最能消業，業消則病愈矣。若不放下，欲求好，倘不能好，則
決定無由往生，以不願生故。此等道理不明白，尚能得仗佛慈力乎。
汝母之病，宜切勸放下求往生，如壽未盡，求往生，反能速愈，以心
至誠故，得蒙佛慈加被也。祈與汝母婉曲言之，令勿效疑人說疑話也。
　　昨接守良書，知汝母求生之心，尚未實發，病中且勿提及，但勸
至心念佛，即得蒙佛加被，身心安樂。待大好後，婉曲勸導，令其求
生，則利益大矣。並祈於汝母前，代為問好。又當為說<le>（光）</le>勸彼放
下一切，一心念佛，是為自己要事，餘皆是替兒孫殫心，有累自己念
佛利益矣。
　　群錚知悉，汝母現有病，斷不可不愈而去。然<le>（光）</le>看汝母，恐
難高壽，宜與孟由及智昭等，日換班在旁念佛，俾其隨念，不能念則
靜聽。若世壽盡，如此行，則決定往生。若世壽未盡，亦當消除業障，
增長善根。如汝決欲來山，只好照汝此議，庶兩無所礙。現汝母病未
愈，決不可發此心，發則於世間世出，兩俱違悖矣。人之臨終，得其
助念，定可往生，失其助念，或再以哭泣搬動，動其愛情鎮恨，則墮
落難免矣，險極險極。汝能成就母往生，亦是三世諸佛淨業正因，所
謂即塵勞行佛事，其功德比尋常殊勝萬分矣。祈與孟由說此助念法，
並告汝母令聽<le>（光）</le>言。至為親開陳佛法，固為大善。然定省撫慰，
亦須格外留意，幸甚。
　　汝母發願寄款交<le>（光）</le>隨意作功德，及助印蕪鈔。依<le>（光）</le>
鄙見，
做功德當以開人智識為最。擬以此款任印觀音頌，普遍施送於遠近，
俾一切人同知觀音大士，為法界眾生之恃怙。隨類現身，尋聲救苦，
兼以輔弼彌陀，接引眾生。況乎現今世人，日在患難中，無法防護。
倘人人見此書，知大士之恩德，無不欲仗其威力以免災禍。既發信仰
依賴大士之心，自然心存慈善，改往修來，以期不與大士相背而得蒙
其覆庇護佑也。世之不治，由於人心險惡，倘人能仰慕大士之慈悲，
自可日臻善域，是故此書流通，其利無窮，比校別種暫時之益者，實
<pb n="195"/>
相去天淵。且以此增汝母福慧，消汝母罪愆，必能生獲安樂，沒歸蓮
邦。至於蕪鈔，則見之發心修善念佛者甚多，茲不具書。
　　汝母何以病不見愈，蓋以宿業所致，殆轉重報後報為現報輕報，
於此時以了之乎。玄奘法師臨終亦稍有病苦，心疑所譯之經，或有錯
謬。有菩薩安慰言，汝往劫罪報，悉於此小苦消之，勿懷疑也。當以
此意安慰汝母，勸彼生歡喜心，勿生怨恨心，則決定可蒙佛加被，壽
未盡而速愈，壽已盡而往生耳。凡人當病苦時，作退一步想，則安樂
無量，近來兵火連綿，吾人幸未罹此，雖有病苦，尚可作欲出苦之警
策，則但宜感激精修，自得利益。否則怨天尤人，不但宿業不能消，
且將更增怨天尤人之業。當與汝母說之，果能不怨不尤，淨心念佛，
其消業也，如湯消雪。<le>（光）</le>自回山，日日於課誦迴向時，為汝母回
向，祈三寶加被，壽未盡即速愈，壽已盡則速得往生西方耳。
　　接手書知汝母已於初二日念佛往生，不勝傷嘆。雖然，汝等既知
佛法，當依佛法，令親神識得益為事，不可徒為哀毀，令存亡兩無所
益。至於喪祭，通須用素，勿隨俗轉。縱不知世務者，謂為不然，亦
任彼譏笑而已。喪葬之事，不可過為鋪排張羅。做佛事只可念佛，勿
做別佛事。並令全家通皆懇切念佛，則於汝母，於汝等諸眷屬，及親
戚朋友，皆有實益。有財力，多做功德，若喪事用度無出，即以之辦
喪事亦可，切勿硬橕架子，至有虧空，後來受窘，則不必矣。
　　接手書，知汝母去得甚好，此殆汝母往昔善根，及現在善願，並
汝等助成之功效也。人一生事事皆可偽為，唯臨死之時，不可偽為。
況其無愛戀之情，有悅豫之色，安坐而逝，若非淨業成熟，曷克臻此。
但願汝昆弟與闔家眷屬，認真為汝母念佛，不但令母親得益，實則比
自已念佛之功德更大。佛所以教人，凡誦經持咒念佛作諸功德，皆為
法界眾生迴向。平時尚為無干涉之法界眾生迴向，況母歿而不至心為
母念佛乎。以能為一切眾生迴向，即與佛菩提誓願相合，如一
滴水，投於大海，即與大海同其深廣。如未到海，則勿道一滴，即長
江大河，固與大海天地懸殊也。是知凡施於親，及一切人者，皆屬自
培自福耳。知此義，有孝心者，孝心更加增長，無孝心者，亦當發起
孝心。請僧念七七佛甚好，念時汝兄弟必須有人隨之同念。婦女不必
<pb n="196"/>
隨於僧次，以為日既多，人情熟悉，或令人起嫌疑。婦女宜另設一所，
或居於幕，出入各門戶，兩不相見，是為表率鄉邑，開通儀式之懿范。
若漫無界限，或他人仿之，久則弊生。昔人立法，雖上上人，亦以下
下人之法為範圍，故能無弊。汝昆弟能如是為母念佛，兼又印施觀音
頌文鈔等。有此善心淨資，並利人之事之功德，豈但汝母蓮品增高。
將見汝祖父母，汝父，並歷代祖妣，同沾法利，同得往生也。<le>（光）</le>
之所說，乃本理本情，非漫然為汝等說悅心快意語也。富貴人家子弟，
多不成器，其源由於愛之不得其道，或偏與錢財，或偏令穿好衣服。
錢隨彼用，則必至妄吃致病。若為彼存以生息，餘不得者，於父母生
嫌心，於所偏得兄弟姊妹生忌心，皆非所以教孝教弟之道。若女有錢，
出嫁必以錢自驕，或輕其夫，或不洞事，以錢助夫為不法事。欲兒女
成賢人，當為培福，不當為積財。財為禍本，汝等看多少白手起家
者，皆由無錢，自勤而來，而大富家多多不久房產一空。故古人云，
遺子黃金滿？，不如教子一經。能讀則讀，不能讀，或農或工或商，
各有一業，為立身養家之本。女子若有錢，明道理，錢固為助道之本，
不明道理，則害其女，並害其婿，並害其外孫孫女矣。汝母善理財，
幸汝家祖德深厚，故兄弟姊妹，皆賢善和睦。或於一人，有偏私偏愛，
亦不至彼此計校，然不可以此為法。須令兒女永無計校之嫌隙可生，
及倚恃之驕情長起，庶幾家道興而子孫通皆循規蹈矩矣。<le>（光）</le>之性
情多絡索，以汝兄弟以<le>（光）</le>為師，恐後來或致兒女受害，故為絮叨
及之，切勿謂所說無因，視作廢言，幸甚。但祈汝兄弟認真念佛，則
為報母之恩，亦為報佛之恩矣。
　　火葬一法，唐宋佛法盛時，在家人多用之。然宜從俗葬埋，恐執
泥者妄生議論，實則。燒之為易泯滅，過七七日燒彌妥。葬之年辰久，
或致骨骸暴露耳。三年之喪，不作禮樂，固宜遵守。前清文官必丁懮，
武官不丁懮，以軍事不可或輟，故不為制。今則廢倫非孝，紛紛而起，
守制之期，尚足掛齒乎。吾人當依古禮，斟酌行之，不可遽變，不必
過泥可耳。頂聖眼天生等說，實可依據，<le>（光）</le>恐無知者，唯以探冷
熱為事，意謂有信願及臨終正念分明，即可往生，不得專以探冷熱為
據，故云亦不一例。恐其探之頻數，或致誤事，不可不知。大寶積無
<pb n="197"/>
量壽如來會所說，乃說此等墮疑悔者，名為胎生，亦有謂為疑城者，
此約障蔽隔礙之義，立胎生疑城之名，以在蓮華中五百歲，不見佛聞
法，何得死執其字以說義，將謂此等不在九品之數乎。須知西方無胎
生，亦無城郭，乃約不能即出蓮苞及與佛相隔之義，喻取於胎於城，
汝遂執定其詞，謂此在蓮品之外。然則下品中生六劫，下生十二劫，
則其胎其城，為更厚更遠矣。彼十二劫者，尚歸九品，何五百歲者，
便居品外。又何不觀於蓮華中不能出現八字，是蓮為不列九品之蓮乎。
佛法本無可說，一死執，則無事生事，便費盡筆墨矣。總因自己居於
疑胎，其為城也，厚逾鐵圍，果能直下明瞭，則大地平沈，鐵圍了不
可得矣。孟子謂以意逆志，是為得之。只此逆字，亦是疑城。若知逆
即迎合之意，則疑城化為烏有。一般死執著漢，所以終日講說。終日
違背，皆坐此死執著之病根未消，故致難得實益也。

<h2>復馮不疚居士書</h2>
　　若欲化人，必須自己實行，人自生信。<le>光</le>所言實行，尚不專指能
念佛而已。凡發心學佛之人，必須所作所為，高出平人之上。所謂高
出者，謂能力敦倫常，恪盡己分。父慈子孝，是所應然。一切時，一
切處，務存真實。凡起心動念行事，俱須諸惡莫作，眾善奉行。凡有
迷而不信者，必須以真實誠意為彼宣說所知之因果等事理。不能知者，
不可強說。眾生在迷，如生而盲者，迷本有家。若欲歸還，須待人領，
方可不致撞牆磕壁，墮坑落塹。彼得人領，當須全體依從領者所說，
不得稍生違抗。彼若違抗，不但不能到家，或恐喪失身命。佛所說之
淨土法門，即三界內一切眾生之導師也。眾生依佛言教而修行之，決
定能到西方極樂世界，本有家鄉，享受安樂。但以凡情不解聖智，故
又自作聰明，妄相詰難，殊可哀憐。今一一答之。一物極必反，樂極
生悲，為亙古今通天下毫不可易之公理公則。西方以極樂名，然則亦
反乎悲乎。<rep>答：</rep>世間所有若根身，<little>（即吾人之身）</little>若世界，<little>
（即現所住
之天地）</little>皆由眾生生滅心中同業<little>（世界）</little>別業<little>（根身）</little>
所感。皆有成
壞，皆不久長。身則有生老病死，界則有成住壞空。所謂物極必反，
樂極生悲者，此也。以因既是生滅，果亦不能不生滅也。極樂世界，
<pb n="198"/>
乃阿彌陀佛徹證自心本具之佛性，隨心所現不思議稱性莊嚴之世界，
故其樂無有窮盡之時期。譬如虛空，寬廓廣大，包含一切森羅萬象。
世界雖數數成，數數壞，而虛空畢竟無所增減。汝以世間之樂，難極
樂之樂，極樂之樂，汝未能見。虛空汝雖未能全見，當天地之間之虛
空，汝曾見過改變否。須知一切眾生，皆具佛性，故佛<little>（指釋迦佛）</little>
令人念佛求生西方。以仗阿彌陀佛之大慈悲願力，亦得受用此不生不
滅之樂。以根身則蓮花化生，無生老病死之苦。世界則稱性功德所現，
無成住壞空之變，雖聖人亦有所不知，況以世間生滅之法疑之乎。二。
一陰一陽之謂道，世傳江慎修先生，獨居深山，做天地日月星辰皆成，
惟居而不運。及得其婢之陰氣，則能運行。西方既無女身，安非獨陽
不長乎。<rep>答：</rep>江慎修系清朝一隱君子，其於聖賢心法，天文地理，無
不通達，實世間不可多得之人。先生未曾研究佛法，而於戒殺放生等
事，頗形贊嘆。<little>（<le>光</le>曾為其書作序、並先生年譜、一同流通、）</little>
此佛法
中最淺近者，尚且如是。使當日有通法高人化之，當必深入法藏，徹
證自心矣。至謂做天地日月星辰皆成，而不能運動，必待其婢之陰氣
而後運動。此煉丹之下流坯，妄造謠言，欲引諸無識行邪僻事。特借
慎修做天地，證明陰陽和合為道。乃極惡不法，無倫理，無廉恥，引
人作禽獸之邪見魔話。彼無知者，認為道妙，可不哀哉。一陰一陽之
謂道，此孔子贊易之言。易以陰陽為本，故孔子作如此說。後世之人
不知道，便將陰陽二字，崖板認作陰陽。彼邪見者，又將陰陽移於男
女。所謂鸚鵡學人語，了不知人事。今不避煩瑣，略為指明。庶不致
由聖人明道之言，而無知者誤之以作永墮三途之惡業耳。一非一二之
一，乃混合無間之謂。陽，即明德，此之明德，人人具有，由其人欲
之物障蔽，致本有明德，不能顯現。若能格除人欲之物，則明德自可
顯露，是之謂明明德。陽，即明德。陰，即明明德之明。中庸所謂誠
明。誠，即明德。明，即明明德之明。誠明合一，則是明明德。則是
伏羲神農堯舜禹湯文武周公孔子各聖所傳之道。孔子在大學，則直言
明明德。子思在中庸，則言誠明。周易一書，乃聖人觀象喻道與教之
書，故以一陰一陽為道。後世智識淺劣，遂死認陰陽，竟至拉及男女，
竟至邪人引為誆騙無知行邪僻事之據。其誣衊孔子，破壞易理，疑誤
<pb n="199"/>
後人，罪豈有極。我如此說，恐汝不信。試觀乾卦六爻之龍，自可備
知，亦不必遍研六十四卦矣。彼謂陰陽相合為道，深山中豈無陰陽之
氣，而必欲用人之陰陽乎。人之陰陽，是生兒女之本，豈天地日月星
辰之本乎。此種邪說，臭穢之極，不堪掛齒，彼猶以為道。真所謂以
人糞作栴檀，乃不識香臭之人也。哀哉。三，參禪所以調神養氣，信
其有益。念佛則是多言傷氣，豈亦有益耶。且如有人，日居汝旁，叫
汝名不停，汝不厭乎。<rep>答：</rep>禪者靜坐，養氣調神，亦是不知禪者之言，
只得禪之皮毛，不知禪之所以也。禪者雖坐，坐而參究本來面目，非
為養氣調神也。念佛亦養氣調神之法，亦參本來面目之法。何以言之，
吾人之心，常時紛亂，若至誠念佛，則一切雜念妄想，悉皆漸見消滅。
消滅則心歸於一，歸一則神氣自然充暢。汝不知念佛息妄，且試念之，
則覺得心中種種妄念皆現。若念之久久，自無此種妄念。其最初覺有
妄念者，由於念佛之故，方顯得心中之妄念，不念佛則不顯。譬如屋
中，清淨無塵，窗孔中透進一線日光，其塵不知有多少。屋中之塵，
由日光顯，心中之妄，由念佛顯。若常念佛，心自清淨。孔子慕堯舜
周公之道，念念不忘，故見堯於羹，見舜於牆，見周公於夢。此常時
憶念，與念佛何異。佛以眾生之心口，由煩惱惑業致成染污。以南無
阿彌陀佛之洪名聖號，令其心口稱念，如染香人，身有香氣。念之久
久，業消智朗，障盡福崇，自心本具之佛性，自可顯現，何得以世間
喚人名而比之乎。若然，則孔子念念慕堯舜周公，亦為不是。若謂念
念思慕為是，則聲聲稱念何得非是乎。況此念佛，乃轉凡成聖妙法，
豈世間之法所能比乎。四，人之病也，體中多蟲，以藥醫之，則所以殺
蟲。廢藥必坐視其死，二者如何。<rep>答：</rep>病有能醫者，有醫不能醫者。
能醫者，外感內傷之病也。若怨業病，神仙亦不能醫。念佛，便能令
宿世怨家，仗佛慈力，超生善道，故怨解釋而病即痊愈矣。外感內傷，
念佛亦最有益，非獨怨業病有益也。江易園作校長，因極力教授生徒，
致用心過度，得病甚重，<little>（此時在上海）</little>中西醫俱無效。彼向不知佛法，
江味農來看，謂醫既不效，則不須再醫。當至心念佛，即可痊愈，易
園信之，病遂痊愈。故所以極力勸人念佛耳。後回家，有一親戚，年
近七十，雙目失明，易園勸彼念佛，未至一年，其目復明。今夏婺源
<pb n="200"/>
江灣地方旱，易園勸大家念佛求雨，不七日，即得大雨。一方之民，踴
躍歡喜。易園遂起佛光社，教一切男女老幼皆念佛，亦拉<le>光</le>為會長。
可知念佛一法，隨在何事，皆可成就。但不可念佛求作惡事成就。若
欲作惡事念佛求成就，當被雷擊。恐愚人不知，故為表明。念佛之利
益，古今不知有多少，今且以能見而問者言之，當無可疑。彼謂廢藥
念佛，坐視其人之死。試問易園用藥何以不愈，念佛又何復得痊愈乎。
然此其小利益，大利益則往生西方，了生脫死，超凡入聖，以至成佛
也。彼井中蝦蟆，焉能知佛法大海之寬廣乎，宜當作如是胡說巴道，
以自逞其無知識也。五，如雞食蟲，養雞則是殺蟲，保蟲必須殺雞，
然則如何。<rep>答：</rep>佛大慈悲，各令一切悉遂其生。雞乃人之所養，若不
設法令生，彼將斷絕，非彼自生者可比。雞食蟲，以飢故，使不飢，
則可不食，非必定食蟲也。若如彼說，則殺雞即為救蟲。然人之吃一
切物命，亦當殺之以為救一切物命，可乎不可。小智不知大理，妄以
己之愚見，阻人戒殺放生之善。後來做了物類，決定不能遇放生救命
之人。此時之苦，皆今日之邪智所培植也。六，佛以萬法皆空，何以
有西方極樂世界。<rep>答：</rep>萬法皆空，乃凡夫惑業所感之境，何得以如來
福慧所感之極樂世界相比。彼將謂西方亦同此世界，了無有異乎。以
凡情測聖境，何異跛夫疑六通聖人一念便達一切世界，當即時累死也。
又何異愚人謂一月普印千江，當不勝其勞也。佛言世智辯聰，不可入
道。彼之所說，正佛所謂愚疑。而彼尚囂囂然自命為智，豈不大可哀
哉。欲詳說之，太費筆墨，熟讀文鈔，無疑不釋。

<h2>復馬舜卿居士書</h2>
　　接手書，知居士樂道之心，極為真切，至於譽不慧處，未免失於
俗派。<le>（光）</le>一介庸僧，但只知學愚夫愚婦之專念佛名，何可如是過贊。
至於所募印之安士全書，實格致誠正修齊治平，與夫斷惑證真了生脫
死之法，一一皆備，隨人之見淺深，各得其益。所自任者，已經送完，
令將友人結緣所餘之一部，特為寄來，祈詳閱之，自有手舞足蹈之樂。
又印光法師文鈔，乃徐蔚如三四次排印者，已散完矣。若九月到上海，
當於商務印書館請一部寄來。若過細看，則禪淨之界限，及所以然，
<pb n="201"/>
並佛力自力之大小難易利害得失，固已明若觀火，可以永無疑慮矣。
但文不足觀，但取其有益於初機入道即已，若以古德著述之模範繩之，
則將棄置之不暇，何堪更為研究也。最初從此入，已經知其門路，再
看古人所著，則固易為瞭然矣。他山之石，可以攻玉，無足廢人，當
途指路，玉與行人，當不以粗厲殘廢見棄也。
　　十三日接到手書，並乩書二部，隨即送與俗人，本欲即復，以亢
事多端，不暇及。至廿一日，又接手書，及其中乩語等，其意固亦欲
人妀惡從善，但肯改惡從善，則便為莫大利益。若謂明印師到普陀，
大士賜示，則為誣衊普陀及與大士。<le>光</le>在普陀，已滿三十年，未曾聞
有扶乩之事。明印既是高僧，當將佛教中因果報應事理，及修持淨土
法則，發揮示人。何得冒大士之名，以造謠言，雖亦有勸人之益，而
自己先陷於誑妄罪中。至救劫仙方，更為俗鄙不堪，此系燒琉璃者所
作，絕不知觀音為何如人，玉帝為何如人。居士詳看安士書首冊，天
必錫汝以福下注，及欲海回狂卷三之論天與佛菩薩之文，自不被此等
胡說巴道所惑。居士信心雖切，奈絕未嘗著佛法滋味，故將靈鬼妄冒
仙佛等乩語，一體尊重。前二部書，其勸世文，頗有切實有益世道人
心者，然拉雜亂錄，固已不成片段。況其中說佛法者，多不如法，在
家善人，宜取其戒勸之語，不必究其修行之語，則有大利而無少弊矣。
至於感應篇，陰騭文，覺世經，則系示人克己復禮之寶監，比游移浮
泛之乩文，固不可一目視之。扶乩一道，實有真仙降臨，然百無二三
次。若盡認做真仙，則是以平民妄稱帝王矣。所臨壇者，多屬靈鬼，
倘果有學識之靈鬼，其語言頗有可觀，至說佛法，則非己所知，故多
謬說。一班無知無識之人，遂謂真佛真菩薩，其語言之訛謬處，害人
實深。居士宜潛心讀安士書，並印光文鈔，倘有入處，再去研究法華
楞嚴，自可明如觀火矣。
　　接手書，不勝傷時之感，十餘年來，天災人禍，相繼降作，總由
不知三世因果，唯欲自利，不顧殺生害命，以及害人之所致也。欲挽
劫運，非提倡三世因果生死輪迴，與戒殺護生吃素念佛不可。現今之
世，常在患難中，唯有阿彌陀佛與觀世音菩薩可以倚靠，當常持聖號，
冥冥中自有不可思議轉移。又祈與諸眷屬，及親友鄉黨，皆以是為倡
<pb n="202"/>
導，則其利大矣。其倡導之法，當以安士書及文鈔為本，庶不至入於
外道邪見法中。雷峰塔倒，內中之經，悉破壞不堪，好事者以重價購
求，其意實非重經，乃重古也。使現所完全之經，一如寶貴此經，則
功德利益，唯佛能知。彼以此系古人所藏，不思完全之經，非古人所
傳乎。寶貴此經，固有功德，而唯以古為貴，不以經為貴，則成棄本
逐末矣。金剛經註解甚多，在家人素未研窮教理者，實不易領會，唯
呂祖所注之金剛經，先用注以釋義，後用講話以消文，易於明白耳。
閣下有心救劫，當極力提倡因果報應，及戒殺護生，吃素念佛，諸惡
莫作，眾善奉行，力敦倫常，各盡己分，則有實益矣。否則但有空言，
決無實效。
　　接手書，不勝感愧，<le>光</le>何人斯，敢膺此讚。監獄說法，乃因上海
各居士發起，而常時巡往各縣說法之人，皆<le>光</le>之皈依弟子，以故彼等
亦將<le>光</le>名列於名譽會長之列，而祈其往就近之第二監獄中一為開導也。
觀音大士頌，其書乃<le>光</le>請江西一大文學居士所著，去年已脫稿，因戰
事起，未能付排，今秋至上海付排，明年當出書，此書於世道人心，
大有關係。<le>（光）</le>欲印數十萬部，遍佈中外，恐人微德薄，無此感格，
上十萬部，當可做到，現已任及五萬餘矣。此書即普陀山誌之卷首，
以卷帙多，故別行也。山誌新修已脫稿，尚待<le>（光）</le>校正過，方可刊
行。<le>（光）</le>以事繁，恐在明年方可付手民耳。書出，當寄贈一二部。至
謂各教之同異處，人多偏執，或執其異，則是不知道本之見。或執其
同，則是不知各教之發揮修證淺深大相懸殊之見。閣下且勿論
其同異，如不以佛法為非，祈息心研究而修持之，久則自知其道體道
用之同而不可相等，異而不可岐分之所以耳。佛法淵深，大聰明人，
盡平生心力，尚研究不得到詳悉處。然佛法隨機施教，若欲得其實益，
即從特別超異之淨土法門研究而修持之，則頗省心力，實為最要之道。
閣下身居世網，又苦無知識請教，若不以<le>（光）</le>之文字拙樸見棄，請
詳閱文鈔，依所說而修持之，其為利益不可思議。然<le>（光）</le>之文雖刺
目，而多引經論成言，或宗經論意義，必須竭誠盡敬而閱之，方可得
其利益。語云，下人不深，不得其真，泥塑木雕之佛，作真佛敬，小
則消災增福，大則超凡入聖，其利益在自己之誠否，不在佛像之真假
<pb n="203"/>
也。閣下果能以此意息心靜閱而力行之，則為西方極樂世界之法門良
朋善友矣。願勉之，勿虛此望，則幸甚。

<h2>復裘佩卿居士書一</h2>
　　所言瞋心，乃宿世習性。今既知有損無益，宜一切事當前，皆以
海闊天空之量容納之。則現在之寬宏習性，即可轉變宿生之褊窄習性。
倘不加對治，則瞋習愈增，其害非淺。至於念佛，必須按自己之精神
氣力，而為大聲，小聲，默念，及金剛念<little>（即有聲、別人聽不見者、
持咒家謂之金剛念、）</little>之準則，何可過猛，以致受病。此過猛之心，亦
是欲速之病。今既不能出聲念，豈心中亦不能默念，何可止限十念乎。
況病臥在床，心中豈能一空如洗，了無有念。與其念他事，何若念佛
名號之為愈乎。是宜將要緊事務，交代家人，長時作將死，將墮地獄
想，心中不掛一事。於此清淨心中，憶想佛像，及默念佛名，並觀世
音菩薩像及名號。果能如是，決定業障消除，善根增長，疾病
痊愈，身心康健矣。蓋閣下之病，屬於宿業，因念佛過猛而為發現之
緣，非此病完全繫念佛過猛而有。使不念佛，又當因別種因緣而得。
世之不念佛者多多，豈皆不得一病，長年康健乎。了此自可不誤會，
謂念佛致病，有損無益也。<le>（光）</le>與閣下，未能一面，其為閣下謀者，
實與自己之父母兄弟無二。以本佛慈悲，欲令有緣者，同得即生往生
也。念佛法門，若未詳悉，宜日間略閱一二篇文鈔，以作前途引導，
則可不虛此一番往來談敘也。

復裘佩卿居士書二
　　閣下既相信<le>（光）</le>當依<le>（光）</le>所說，方有實益。否則雖有信
心，
但作種未來之善根而已。吾人在生死輪迴中久經長劫，所造惡業，無
量無邊。若仗自己修持之力，欲得滅盡煩惱惑業，以了生脫死，其難
愈於登天。若能信佛所說之淨土法門，以真信切願，念阿彌陀佛名號，
求生西方，無論業力大，業力小，皆可仗佛慈力，往生西方。譬如一
顆沙子，入水即沈，縱有數千萬斤石，裝於大火輪船中，即可不沈而
運於他處，以隨意使用也。石喻眾生之業力深重，大火輪喻彌陀之慈
<pb n="204"/>
力廣大。若不念佛，仗自己修持之力，欲了生死，須到業盡情空地位
方可。否則縱令煩惱惑業斷得只有一絲毫，亦不能了，喻如極小之沙
子，亦必沈於水中，決不能自己出於水外。閣下但生信心，念佛求生
西方，不可再起別種念頭。果能如是，壽未盡則速得痊愈，以專一志
誠念佛功德，使能減除宿世惡業，猶如杲日既出，霜雪即化。壽已盡
則即能往生，以心無異念，即得與佛感應道交，故蒙佛慈接引往生也。
閣下若信此話得及，則生也得大利益，死也得大利益。瞋心乃宿世之
習性，今作我已死想，任彼刀割香涂，於我無乾，所有不順心之境，
作已死想，則便無可起瞋矣。此即如來所傳之三昧法水，普洗一切眾
生之結業者，<le>（光）</le>特為閣下述之，非<le>（光）</le>自出心裁妄說也。
若不念
佛求生西方，縱生到至極尊貴之非非想天，天福一盡，仍復輪迥六道。
若具志誠懇切念佛，縱將墮阿鼻地獄，尚能蒙佛接引，往生西方。萬
不可卑劣自居，謂我業重，恐不能生，若作此想念，則決定不能生矣。
何也，以心無真信切願，無由感佛故也。觀音菩薩，久已成佛，特以
慈悲心切，現九法界身，種種方便，度脫眾生。<little>（九法界，即菩薩，緣
覺，聲聞，天，阿修羅，畜生，餓鬼，地獄也，）</little>於人法界，又複種種
不一，或為帝王宰官，或為隱逸庶民，或為婦女，或為乞丐，了無一
定。但以菩薩之像，微妙莊嚴，世人不能形容，以故多類女像，非菩
薩原是女身也。欲供養者，當於北京路長康裡佛經流通處，請石印之
四方三聖像，用鏡龕裝好，彼處亦有，則阿彌陀佛，觀音，勢至，俱
全矣。臥室若不潔，可將佛像供於淨室，日請來熟視一二次，則心中
便可作憶念矣。念佛雖貴至誠清潔，然病人做不到，但心存至誠默念，
或出聲念，功德仍是一樣。以佛慈廣大，如父母於兒女痛苦時，則不
以平常之儀式見責，而且為其撫摩身體，洗濯污穢。若兒女病好，猶
然令父母同彼病時一樣伺候，則當被雷打。閣下何得謂臥床默念，恐
有罪過乎。即無病人，睡時尚宜默念，況病人乎。

<h2>與方聖胤居士書</h2>
　　聞有貴恙，想日見痊愈矣。世間不明理之人，一有病，不是怨天
尤人，便是求神禱鬼，徒增業障，有損無益。閣下素修淨業，而且令
<pb n="205"/>
夫人料理家事，妻賢子孝，心中了無可懮慮者。宜將一切家事，並自
己一個色身，悉皆通身放下。以一塵不染心中，持萬德洪名聖號，作
將死想，除念佛求接引外，不令起一雜念。能如是者，壽已盡，則決
定往生西方，超凡入聖。壽未盡，則決定業消病愈，慧朗福崇。若不
如是作念，癡癡然唯求速愈，不唯不能速愈，反更添病。即成壽盡，
定隨業漂沈，而永無出此苦娑婆之期矣。祈慧？是幸。

<h1>論</h1>
<h2>淨土決疑論</h2>
　　藥無貴賤，愈病者良。法無優劣契機則妙。在昔之時，人根殊勝，
知識如林，隨修一法，則皆可證道。即今之世，人根陋劣，知識希少，
若捨淨土，則莫由解脫。餘自愧多生多劫，少種善根。福薄慧淺，障
重業深。年當志學，不逢善友。未聞聖賢傳薪之道，爭服韓歐闢佛之
毒。學問未成，業力先現。從茲病困數年，不能事事。諦思天地鬼神，
如此昭著。古今聖賢，如此眾多。況佛法自無權力以脅人服從，必賴
聖君賢相護持，方能流通天下耳。倘其法果如韓歐所言，悖叛聖道，
為害中國。豈但古今聖君賢相，不能相容於世。而天地鬼神，將亦誅
滅無遺也久矣。又何待韓歐等托空言而闢之也耶。中庸謂君子之道，
夫婦之愚，可以與知與能。及其至也，雖聖人亦有所不知不能焉。韓
歐雖賢，其去聖人遠甚。況聖人所不知不能者乎。佛法殆非凡情世智
所能測度之法也。遂頓革先心，出家為僧。自量已力，非仗如來宏誓
願力，決難即生定出生死。從茲唯佛是念。唯淨土是求。縱多年以來，
濫廁講席，歷參禪匠，不過欲發明淨土第一義諦，以作上品往生資糧
而已。所恨色力衰弱，行難勇猛。而信願堅固，非但世間禪講諸師，
不能稍移其操。即諸佛現身，令修餘法，亦不肯捨此取彼，違背初心。
奈宿業所障，終未能得一心不亂，以親證夫念佛三昧。慚愧何如。一
日有一上座，久參禪宗，兼通教理，眼空四海，誓證一乘。效善財以
遍參知識，至螺山以叩關餘捨。時餘適以彌陀要解，文深理奧，不便
童蒙。欲搜輯台教，逐條著鈔，俾初學之士，易於進步。非敢效古德
之宏闡道妙，聊以作後進之入勝因緣。喜彼之來，即贈要解一本，且
<pb n="206"/>
告以著鈔之意。上座因謂餘曰。要解一書，吾昔曾一視之。見其詞曰，
華嚴奧藏，法華秘髓，一切諸佛之心要，菩薩萬行之司南，皆不出於
此矣。若此者不勝枚舉。直是抑遏宗教，過贊淨土。謗正法輪，疑誤
眾生。不億澫益大師，以千古希有之學識，不即直指人心，宏揚止觀。
反著斯解，以為愚夫愚婦之護身符。俾舉世緇素，守一法以棄萬行，
取蹄涔以捨巨海。同入迷途，永背覺路。斷滅佛種，罪過彌天矣。欲
報佛恩者，當即毀滅令盡，又何堪著鈔，以助其流通耶。憤心厲氣，
若對讎仇。餘俟其氣平，徐謂之曰，汝以澫益此解，為罪過藪者。但
知其末流，而不知其本源。是逐塊之癡犬，非擇乳之鵝王也。須知其
過，實不在於澫益此解。在於釋迦，彌陀及十方諸佛。與淨土三經，
及華嚴，法華，諸大乘經。文殊，普賢，馬鳴，龍樹，智者，善導，
清涼，永明等，諸大菩薩祖師也。汝若能為大法王，正治其罪，庶汝
之所言，舉世奉行矣。否則即是山野愚民，妄稱皇帝，自制法律，背
叛王章，不旋踵而滅門誅族矣。汝作是說，謗佛謗法謗僧。當即生陷
阿鼻地獄，永劫受苦，了無出期。恃宿世之微福，造窮劫之苦報。三
世諸佛，名為可憐憫者，即汝是也。彼瞿然曰，師言罪在釋迦彌陀等
者，何反常之若是也。請詳陳其故，若其理果勝，敢不依從。餘曰，
如來為一大事因緣故，出現於世。所謂大事因緣者，欲令眾生，開示
悟入佛之知見，直下成佛而已，豈有他哉。無奈眾生，根有大小，迷
有淺深，不能直下暢佛本懷。因茲隨機設教，對病發藥。為實施權，
開權顯實。於一乘法，作種種說。或有善根成熟者，令其誕登覺岸。
其有惡業深厚者，令其漸出塵勞。曲垂接引，循循善誘。雖天地父母，
不能喻其少分矣。又以一切法門，皆仗自力。縱令宿根深厚，徹悟自
心。倘見思二惑，稍有未盡。則生死輪迴，依舊莫出。況既受胎陰，
觸境生著。由覺至覺者少，從迷入迷者多。上根猶然如是，中下又何
待言。斷見惑如斷四十里流，況思惑乎。了生脫死，豈易言哉。以是
不能普被三根，暢佛本懷。唯念佛求生淨土一法，專仗彌陀宏誓願力。
無論善根之熟與未熟，惡業之若輕若重。但肯生信發願，持佛名號，
臨命終時，定蒙彌陀垂慈接引，往生淨土。俾善根熟者，頓圓佛果。
即惡業重者，亦預聖流。乃三世諸佛度生之要道，上聖下凡共修之妙
<pb n="207"/>
法。由是諸大乘經，咸啟斯要。歷代祖師，莫不遵行。汝以禪教自負，
而妄謂宏淨土者，為謗正法輪，斷滅佛種。足徵汝乃魔附其身，喪心
病狂，認迷為覺，指正為邪之地獄種子耳。夫釋迦彌陀，於往劫中，
發大誓願，度脫眾生。一則示生穢土，以穢以苦折伏而發遺。一則安
居淨土，以淨以樂攝受而鈞陶。汝只知愚夫愚婦，亦能念佛，遂至藐
視淨土。何不觀華嚴入法界品，善財於證齊諸佛之後，普賢菩薩，乃
教以發十大願王，迴向往生西方極樂世界，以期圓滿佛果，且以此普
勸華藏海眾乎。夫華藏海眾，無一凡夫二乘。乃四十一位法身大士，
同破無明，同證法性，悉能乘本願輪，於無佛世界，現身作佛。又華
藏海中，淨土無量。而必迴向往生西方極樂世界者，可知往生極樂，
乃出苦之玄門，成佛之捷徑也。以故自古迄今，所有禪教律叢林，無
不朝暮持佛名號，求生西方也。汝歷參叢林，何日日修習，而反生毀
謗之若是也。儒書所謂習矣不察，日用不知者，莫汝為甚也。夫華嚴
為諸經之王，王於三藏。華嚴不信，即一闡提。縱不生陷阿鼻，報終
定墮無間。吾欲離苦而求生淨土，汝欲得苦而毀謗華嚴。汝守汝志，
吾行吾道。將軍不下馬，各自奔前程。道不同不相為謀，汝去，吾不
語汝。彼曰，道貴宏通，疑須剖決，師何見拒之甚也。嘗聞毗盧遮那，
遍一切處，其佛所住，名常寂光。則但證法身，當處即是寂光淨土又
何必以生滅心，捨東取西，然後為得也。餘曰，談何容易。寂光淨土，
雖則當處即是。然非智斷究竟，圓證盧毗法身者，不能徹底親得受用。
圓教住，行，向，地，等覺，四十一位，尚是分證。汝若圓證毗盧法
身，則不妨說當處便是寂光。其或未然，則是說食數寶，不免飢寒而
死也。彼曰，唯心淨土，自性彌陀，宗門常談，不應有錯。餘曰，宗
門所說，專指理性，非論事修。所以然者，欲人先識不涉因果修證凡
聖生佛之理。然後依此理以起修因證果，超凡入聖，即眾生而成佛道
之事。汝何事理籠侗，知見顛倒之若是也。又汝以捨東取西，為生滅
者。不知執東廢西，乃斷滅也。夫未證妙覺，誰離取捨。三隻練行，
百劫修因，上求下化，斷惑證真，何一非取捨之事乎。須知如來欲令
一切眾生速證法身，及與寂光，所以特勸持佛名號，求生西方也。<ask>問：</ask>
棗柏李長者華嚴合論，謂西方淨土，乃為一分取相凡夫，未信法空實
<pb n="208"/>
理，以專憶念，其心分淨，得生淨土，是權非實。何以華藏海眾，同
願往生。棗柏現生證聖，神通智慧，不可思議。定是華嚴會上菩薩示
現。所有言說，當無錯謬。<rep>答：</rep>棗柏雖菩薩示現。以經未全來，不能
預斷，故作此說。按棗柏造論，在唐玄宗開元年間。論成之後，隨即
入滅。歷五十餘年，至德宗貞元十一年，南天竺烏茶國王，方進普賢
行願品四十卷之梵文。至十四年，始譯畢流通。其前之三十九卷，即
八十華嚴之入法界品，而文義加詳。彼第八十，善財承普賢威神之力，
所證與普賢等，與諸佛等。普賢乃為說偈，稱贊如來勝妙功德。以文
來未盡，故未結而終。及行願品來，第四十卷，普賢乃以十大願王，
勸進善財，及與華藏海眾，令其迴向往生西方極樂世界。說畢，如來
贊嘆，大眾奉行，文方圓備。故古德以此一卷，續於八十卷後流通。
欲後世學者，咸得受持全經云耳。古德謂念佛求生淨土一法，唯佛與
佛，乃能究盡。登地菩薩，不能知其少分者，即此是也。則一切上根
利器，淨土總攝無遺矣。大集經云，末法億億人修行，罕一得道，唯
依念佛，得度生死。則一切人天六道具縛凡夫，淨土亦總攝無遺矣。
汝信棗柏而不信行願品，大集經。是遵縣令一時權宜之告示，而違皇
帝萬古不易之敕旨，何不知尊卑輕重之若是也。<ask>問：</ask>彼既海眾示現，
何待經來方知。<rep>答：</rep>宏揚佛法，大非易事。須有證據，方能取信。華
嚴一經，迥越群典。無從引類，以自裁度。<ask>問：</ask>涅槃全經未至，生公
何以預倡闡提皆有佛性。將謂棗柏，不及生公。<rep>答：</rep>闡提原是眾生，
一切眾生皆有佛性，闡提何得獨無。有智識者，皆可預斷。往生圓滿
佛果，諸經絕未宣說。誰敢自出心裁，豎此奇義。二者事理絕不相侔，
不可引以為證。至於二公所證，則非吾輩博地凡夫可知，何敢戲論。
須知菩薩宏法，或順或逆，種種方便，不可思議。得非棗柏示以不知，
以敦後世之信向耶。<ask>問：</ask>禪宗諸師，多撥淨土，此又何說。<rep>答：</rep>禪宗
諸師，唯傳佛心。所有言說，皆歸向上。汝參禪有年，尚不知此。則
汝之所解，皆破壞禪宗之惡知見也。<ask>問：</ask>博地凡夫，豈敢自任。諸祖
誠言，斷可依憑。六祖謂東方人造罪，念佛求生西方，西方人造罪，
念佛求生何國。趙州云：「佛之一字，吾不喜聞。又云，老僧念佛一聲，
漱口三日。禪宗諸師，多有此等言句，則又何說。<rep>答：</rep>六祖直指向上，
<pb n="209"/>
令人識取自心。汝當作訓文釋義，辨論修持法門。所謂認驢鞍橋作阿
爺下頷，幾許誤哉。汝須知西方之人，見思淨盡，進破塵沙，及與無
明。只有進修，絕無造罪之事。謂彼求生何國者，若在此間，未斷見
思，仗佛慈力，帶業往生之人，則生凡聖同居淨土。一生彼土，則見
思二惑，徹底消滅。喻如洪爐片雪，未至而化。德人覦面，鄙念全消。
若是見思淨盡，則生方便有餘淨土。分破無明，則生實報無障礙淨土。
無明淨盡，福慧圓滿，則生常寂光淨土。在此土現證者如是，在彼土
進修者亦然。汝何過慮彼無生處，而自障障人，不肯求生。聞噎廢食，
自喪性命。則天下疑人，莫汝若也。汝但知趙州佛之一字，吾不喜聞。
何不領取下文僧問和尚還為人也無，州云佛佛乎。但欲依念佛一聲漱
口三日，何不依僧問和尚受大王如是供養，以何報答，州云念佛乎。
又何不依僧問十方諸佛，還有師也無，州云有。<ask>問：</ask>如何是諸佛師，
州云阿彌陀佛，阿彌陀佛乎。汝謂禪宗諸師，多有此等言句。不知禪
家酬機之言，名為機鋒，名為轉語。問在答處，答在問處。不知返照
回光，叩己而參。一向但？酒糟，逐土塊，有甚了期。吾出家三十餘年，
漱口佛不喜聞之言，則眾口同宣，至於以佛佛為人，以念佛報恩，以
阿彌陀佛為十方諸佛師，絕未聞一人說一句者。夫言出一口，既以彼
為實為可依，則此亦是實是可依。何受損者即依，得益者即違。一依
一違，自相矛盾。夫趙州所言，總歸本分。佛不喜聞，與念佛等，皆
屬轉語。若能直下識得自心，方知趙州道越常情，語出格外。當孜孜
念佛，唯日不足矣。倘不能親見趙州，則寧可以念佛為修持，不可依
撥佛為把柄。依念佛，則即生便出輪迴，將來定成佛道。依撥佛，則
謗佛謗法謗僧。現生則罪業山積，福慧冰消。命終則永墮阿鼻，長劫
受苦。其利害得失，奚啻天淵。總之，今人率皆福薄慧淺，業重障深。
於得益者，皆若罔聞。於受損者，全身頂戴。<little>（得益受損、且約未悟錯
會說、非古德所說之法、有益有損也。）</little>諸師酬機之言，悉皆如是，不勞
備釋。汝謂諸祖誠言，斷可依憑，何不依百丈云：「修行以念佛為穩當
乎。又何不依百丈立祈禱病僧，化送亡僧之規，皆悉迴向往生淨土乎。
將謂百丈唯令死者往生，不令生者求生乎。又何不依西天第十四祖龍
樹菩薩，如來預記往生，龍宮誦出華嚴，廣造諸論，遍贊西方。如毘
<pb n="210"/>
婆沙論，稱為易行疾至之道乎。又何不依第十二祖馬鳴菩薩，於起信
論末後，示最勝方便，令人念佛求生西方，常侍彌陀，永不退轉乎。
又何不依二祖阿難，初祖迦葉，結集三藏，與淨土諸經乎。倘淨土不
足為法，有害於世。彼何不知好歹，貽後世以罪藪乎。又諸大乘經，
皆贊淨土。而小乘經則無一字言及。將謂諸大乘經，不足為法乎。又
佛說彌陀經時，六方恆河沙數諸佛，悉皆出廣長舌，勸信此經。將謂
六方諸佛，亦貽人以罪藪乎。如謂六祖趙州等，不可不信。則龍樹，
馬鳴，阿難，迦葉，釋迦彌陀，六方諸佛，諸大乘經，更為不可不信。
若謂諸佛諸祖諸經，皆不足信，又何有於六祖趙州為哉見近而不見遠，
知小而不知大。如鄉民慕縣令之勢力，而不知皇帝之威德。小兒見銅
錢而即拾，遇摩尼寶珠而不顧也。汝還知永明四料簡，所示禪淨有無，
利害得失乎。夫永明乃彌陀化身，豈肯貽人罪藪，謗正法輪，疑誤眾
生，斷滅佛種乎。彼曰，永明料簡，語涉支離，不足為法。何以言之，
彼謂有禪有淨土，猶如戴角虎，現世為人師，來生作佛祖。若如所說，
則今之禪者，類多皆看念佛的是誰，又有住念佛堂，長年念佛者。彼
皆現世能為人師，來生即成佛祖乎。又云，無禪有淨土，萬修萬人去，
若得見彌陀，何愁不開悟。今之愚夫愚婦，專念佛名者，處處皆有。
未見幾人臨命終時，現諸瑞相，蒙佛接引，往生西方也。故知永明料
簡，為不足法。餘曰，汝何囫圇吞棗，不嘗滋味之若是也。夫永明料
簡，乃大藏之綱宗，修持之龜監。先須認準如何是禪，如何是淨，如
何是有，如何是無。然後逐文分剖，則知字字皆如天造地設，無一字
不恰當，無一字能更移。吾數十年來，見禪講諸師所說，皆與汝言，
無少殊異。見地若是，宜其禪與淨土，日見衰殘也。<ask>問：</ask>何名禪淨，
及與有無，請垂明誨。<rep>答：</rep>禪者，即吾人本具之真如佛性，宗門所謂
父母未生以前本來面目。宗門語不說破，令人參而自得，故其言如此。
實即無能無所，即寂即照之離念靈知，純真心體也。<little>（離念靈知者、了
無念慮、而洞悉前境也、）</little>淨土者，即信願持名，求生西方。非偏指唯
心淨土，自性彌陀也。有禪者，即參究力極，念寂情亡，徹見父母未
生前本來面目，明心見性也。有淨土者，即真實發菩提心，生信發願，
持佛名號，求生西方也。禪與淨土，唯約教約理。有禪有淨土，乃約
<pb n="211"/>
機約修。教理則恆然如是，佛不能增，凡不能減。機修須依教起行，
行極證理，使其實有諸己也。二者文雖相似，實大不同。須細參詳，
不可籠侗。倘參禪未悟，或悟而未徹，皆不得名為有禪。倘念佛偏執
唯心而無信願。或有信願而不真切，悠悠泛泛，敷衍故事。或行雖精
進，心戀塵境。或求來生生富貴家，享五欲樂。或求生天，受天福樂。
或求來生，出家為僧，一聞千悟，得大總待，宏揚法道，普利眾生者。
皆不得名為有淨土矣。<ask>問：</ask>出家為僧，宏法利生，又有何過，而亦簡
除。<rep>答：</rep>若是已斷見思，已了生死，乘大願輪，示生濁世，上宏下化，
度脫眾生者，則可。若或雖有智願，未斷見思。縱能不迷於受生之初，
亦復難保於畢生多世。以雖能宏法，未證無生，情種尚在，遇境逢緣，
難免迷惑。倘一隨境迷，則能速覺悟者，萬無一二。從迷入迷，不能
自拔，永劫沈淪者，實繁有徒矣。如來為此義故，令人往生淨土，見
佛聞法，證無生忍。然後乘佛慈力，及己願輪。迴入娑婆，度脫眾生。
則有進無退，有得無失矣。未斷見思，住此宏法，他宗莫不如是，淨
宗斷斷不許也。世多謂參禪便為有禪，念佛便為有淨土。非但不知禪
淨，兼亦不知文義。孤負永明古佛一番大慈悲心，截斷後世行人一條
出苦捷徑。自誤誤人，害豈有極。所謂錯認定盤星，毫釐有差，天地
懸隔也。彼曰，禪淨有無，略知旨趣。四偈玄文，請詳訓釋。餘曰，
有禪有淨土，猶如戴角虎，現世為人師，來生作佛祖者。其人徹悟禪
宗，明心見性。又復深入經藏，備知如來權實法門。而於諸法之中，
又復唯以信願念佛一法，以為自利利他通途正行。觀經上品上生，讀
誦大乘，解第一義者，即此是也。其人有大智慧，有大辯才。邪魔外
道，聞名喪膽。如虎之戴角，威猛無儔。有來學者，隨機說法。應以
禪淨雙修接者，則以禪淨雙修接之。應以專修淨土接者，則以專修淨
土接之。無論上中下根，無一不被其澤，豈非人天導師乎。至臨命終
時，蒙佛接引，往生上品。一彈指頃，華開見佛，證無生忍。最下即
證圓教初住。亦有頓超諸位，至等覺者。圓教初住，即能現身百界作
佛。何況此後，位位倍勝，直至第四十一等覺位乎。故曰，來生作佛
祖也。無禪有淨土，萬修萬人去，若得見彌陀，何愁不開悟者。其人
雖未明心見性，卻復決志求生西方。以佛於往劫，發大誓願，攝受眾
<pb n="212"/>
生，如母憶子。眾生果能如子憶母，志誠念佛，則感應道交，即蒙攝
受。力修定慧者，固得往生。即五逆十惡，臨終苦逼，發大慚愧，稱
念佛名，或至十聲，或止一聲，直下命終，亦皆蒙佛化身，接引往生。
非萬修萬人去乎。然此雖念佛無幾，以極其猛烈，故能獲此巨益。不
得以泛泛悠悠者，校量其多少也。既生西方，見佛聞法，雖有遲速不
同。然已高預聖流，永不退轉。隨其根性淺深，或漸或頓，證諸果位。
既得證果，則開悟不待言矣。所謂若得見彌陀，何愁不開悟也。有禪
無淨土，十人九蹉路，陰境若現前，瞥爾隨他去者。其人雖徹悟禪宗，
明心見性。而見思煩惱，不易斷除。直須歷緣？練，令其淨盡無餘，
則分段生死，方可出離。一毫未斷者，姑勿論。即斷至一毫未能淨盡，
六道輸回依舊難逃。生死海深，菩提路遠。尚未歸家，即便命終。大
悟之人，十人之中，九人如是。故曰，十人九蹉路。蹉者，蹉跎。即
俗所謂擔閣也。陰境者，中陰身境。即臨命終時，現生及歷劫，善惡
業力所現之境。此境一現，眨眼之間，隨其最猛烈之善惡業力，便去
受生於善惡道中，一毫不能自作主宰。如人負債，強者先牽。心緒多
端，重處偏墜。五祖戒再為東坡，草堂清復作魯公，此猶其上焉者。
故曰陰境若現前，瞥爾隨他去也。陰，音義與蔭同，蓋覆也。謂由此
業力，蓋覆真性，不能顯現也。瞥，音撇，眨眼也。有以蹉為錯，以
陰境為五陰魔境者，總因不識禪及有字，故致有此胡說巴道也。豈有
大徹大悟者，十有九人，錯走路頭，即隨五陰魔境而去，著魔發狂也。
夫著魔發狂，乃不知教理，不明自心，盲修瞎練之增上慢種耳。何不
識好歹以加於大徹大悟之人乎。所關甚大，不可不辯。無禪無淨土，
鐵床並銅柱，萬劫與千生，沒個人依怙者。有謂無禪無淨，即埋頭造
業，不修善法者，大錯大錯。夫法門無量，唯禪與淨，最為當機。其
人既未徹悟，又不求生。悠悠泛泛，修餘法門。既不能定慧均等，斷
惑證真。又無從仗佛慈力，帶業往生。以畢生修持功德，感來生人天
福報。現生既無正智，來生即隨福轉，耽著五欲，廣造惡業。既造惡
業，難逃惡報。一氣不來，即墮地獄。以洞然之鐵床銅柱，久經長劫，
寢臥抱持，以償彼貪聲色，殺生命等，種種惡業。諸佛菩薩，雖垂慈
愍，惡業障故，不能得益。昔人謂修行之人，若無正信求生西方，泛
<pb n="213"/>
修諸善，名為第三世怨者，此之謂也。蓋以今生修行，來生享福，倚
福作惡，即獲墮落。樂暫得於來生，苦永貽於長劫。縱令地獄業消，
又復轉生鬼畜。欲復人身，難之難矣。所以佛以手拈土，問阿難曰，
我手土多，大地土多。阿難對佛，大地土多。佛言，得人身者，如手
中土。失人身者，如大地土。萬劫與千生，沒個人依怙，猶局於偈語，
而淺近言之也。夫一切法門，專仗自力。淨土法門，專仗佛力。一切
法門，惑業淨盡，方了生死。淨土法門，帶業往生，即預聖流。永明
大師，恐世不知，故特料簡，以示將來。可謂迷津寶筏，險道導師。
惜舉世之人，顢頇讀過，不加研窮。其眾生同分惡業之所感者歟。彼
曰，我昔何罪，早味真詮。宿有何福，得聞出要。願廁門牆，執侍巾
瓶。餘曰，餘有何德，敢當此說。但餘之所言，皆宗諸佛諸祖。汝但
仰信佛祖，宏揚淨土。則無德不報，無罪不滅。昔天親菩薩，初謗大
乘，後以宏大贖愆。汝能追彼芳蹤，我願捨身供養。上座乃禮佛發願
云我某甲從於今日，專修淨業。唯祈臨終，往生上品，見佛聞法，頓
證無生。然後不違安養，遍入十方，逆順隱顯，種種方便，宏通此法，
度脫眾生。盡未來際，無有閑歇。虛空有盡，我願無窮。願釋迦彌陀，
常住三寶，愍我愚誠，同垂攝受。餘曰，淨土事者，是大因緣。淨土
理者，是秘密藏。汝能信受奉行，即是以佛莊嚴而自莊嚴。上座唯唯
而退。因錄其問答，以為不知此法者勸。

<h2>淨土法門普被三根論</h2>
　　一切眾生，具有如來智慧德相。但由迷真逐妄，背覺合塵。全體
轉為煩惱惡業。因茲久經長劫，輪迥生死。如來愍之，為說諸法。令
其返妄歸真，背塵合覺。使彼煩惱惡業，全體復成智慧德相。從此盡
未來際，安住寂光。猶如結水成冰，融冰成水。體本不異，用實天殊。
然眾生根有大小，迷有淺深。各隨機宜，令彼得益。所說法門，浩若
恆沙。就中求其至圓至頓，最妙最玄，下手易而成功高，用力少而得
效速，普被三根，統攝諸法，上聖與下凡共修，大機與小根同受者，
無如淨土法門之殊勝超絕也。何以言之，一切法門，雖則頓漸不同，
權實各異。皆須修習功深，乃得斷惑證真，出離生死，超凡入聖。是
<pb n="214"/>
謂全仗自力，別無倚托。倘惑稍未盡，則仍舊輪迴矣。且皆理致甚深，
不易修習。若非宿有靈根，即生實難證入。惟有淨土法門，不論富貴
貧賤老幼男女智愚僧俗士農工商一切人等，皆能修習。由阿彌陀佛大
悲願力，攝取娑婆苦惱眾生，是故較餘門得果為易也。凡我有情，聞
是淨土法門者。當信娑婆極苦，西方極樂。當信多生已來，業障深重，
匪憑佛力，驟難出離。當信求生決定剋期得生。當信念佛定蒙慈悲攝
受。由是堅定一心，願離娑婆，如囚之欲出牢獄，絕無繫戀之心。願
生西方，如客之思歸故鄉，豈有因循之念。從此隨分隨力，至心持念
阿彌陀佛聖號。無論語默動靜，行住坐臥，迎賓待客，著衣吃飯，務
令佛不離心，心不離佛。譬如切事繫心，凡百作為，不忘此事。或有
公私眾務，了無少暇，須於早晚十念念佛，至心發願，亦能往生。以
阿彌陀佛曾有願云，十方眾生，至心信樂，欲生我國，乃至十念，若
不生者，不取正覺。是故十念念佛，亦得往生也。但既念佛求生西方。
必鬚髮慈悲心，行方便事。息貪瞋癡，戒殺盜淫，自利利人，方合佛
意。否則心與佛背，感應道隔。但種來因，難獲現果矣。若志誠念佛，
行合佛心，心口相應。如是念佛之人，至臨命終時，阿彌陀佛，與諸
聖眾，必然親垂接引，往生西方。一生西方，則超凡入聖，了生脫死，
永離眾苦，但受諸樂矣。此則全仗佛力，不論功之深淺，惑之有無。
但具真信切願，決定萬不漏一。至於已斷惑者求生，則頓超十地。已
登地者求生，則速證佛乘。所以文殊，普賢，馬鳴，龍樹等菩薩，皆
願往生也。具十惡者念佛，尚預末品。將墮獄者念佛，亦登蓮邦。因
茲張善和，張馗，雄俊，惟恭等惡人，同出輪迴也。其他戒善具修，
定慧均等，居塵不染，處濁恆清，克志西方，高說。以此勘驗，則金
？立辨，玉石永分。無從假充，用閑法道。此機鋒轉語之所由來也。
自後此法日盛，知識舉揚，唯恐落人窠臼，致成故套，疑誤學者，壞
亂宗風。故其機用愈峻，轉變無方，令人無從摸索。故有呵佛罵祖，
斥經教，撥淨土者。<little>（如此作用、南嶽思大師兩句道盡、曰超群出眾太
虛玄、指物傳心人不會、認做實法、則罪同五逆矣、）</little>以此語言，剿人
情見，塞人解路。根熟者直下知歸，徹悟向上。機生者真參力究，必
至大徹大悟而後已。良以知識眾多，人根尚利。教理明白，生死心切。
<pb n="215"/>
縱未能直下了悟，必不肯生下劣心，認為實法故也。今人多是少讀儒
書，不明世理。未窮教乘，不解佛法。纔一發心，便入宗門。在知識
只為支持門庭，亦學古人舉揚，不論法道利害。在學者不下真實疑情，
個個認為實法。或有於今人舉處，古人錄中，以己意卜度出一番道理，
總不出按文釋義之外，便自謂徹悟向上，參學事畢。即處知識位，開
導後學。守一門庭，恐人謂非通家。因茲禪講並宏，欲稱宗說兼通。
談宗則古德指歸向上之語，竟作釋義訓文之言。講教則如來修因克果
之道，反成表法喻義之說。以教破宗，以宗破教。盲引盲眾，相牽入
火。致使後輩不聞古人芳規，徒效其輕佛陵祖排因撥果而已。古人語
言絕未曉了。納僧本分，何曾夢見。今將宗教語言意致，略為分別。
用冀唯得其益，不受其病也何謂宗何謂教。演說之，宗教皆教。契悟
之，宗教登上品者。如群星之拱北，眾水之朝東，何可得而勝數耶。
是以千經萬論，處處指歸往聖前賢，人人趣向。以其為如來普度眾生
之要道，眾生即生出苦之妙法故也。

<h2>宗教不宜混濫論<little>（因講經者每談宗而發）</little></h2>
　　如來說經，諸祖造論，宗教二門，原是一法。從無可分，亦無可
合。隨機得益，隨益立名。上根一聞，頓了自心，圓修道品，即名為
宗。<little>（此約後世說、當初但只圓頓教耳、）</little>中下聞之，進修道品，漸悟
真理，即名為教。及至像季，法流此土，人根聰利，多得聞持。率以
記誦講說為事。衲僧本分，向上一著，實悟親證者少，說食數寶者多。
以故達磨大師特地而來，闡直指人心之法，令人親見本來面目。後世
名之曰宗。既見本來面目，然後看經修行，方知一大藏教，皆是自己
家裡話。六度萬行，皆是自己家裡事。是以宗之悟解為目，教之修持
為足。非目則無由見道，非足則不能到家。是宗教之相需而不相悖，
相合而不相離也。至於南嶽天台，其究竟指歸，大略皆同。故傳燈指
月二錄，皆列二師於應化聖賢科中。而高僧傳不列於義解，而列於習
禪。是古之具眼知識，以宗教為一貫矣。及至曹溪以後，禪道大行。
不立文字之文字，廣播寰區。解路日開，悟門將塞。故南嶽青原諸祖，
皆用機語接人。使佛祖現成語言，無從酬其所問。非真了當，莫測其
<pb n="216"/>
皆宗。教固有宗，宗亦有教。教家之宗，即實相妙理三德秘藏，乃宗
家之衲僧本分向上一著也。<little>（此對宗說、故以體為宗、若就教論、即名
為體、教中之宗、乃是入體之門、不堪與宗之向上一著對論、）</little>教家之
教，即經論所說文字語言，及法門行相。無不皆詮妙理，皆歸秘藏。
亦猶宗家之機鋒轉語，種種作用也。但教則未悟亦令解了，宗則未悟
不知所謂為異<little>（）</little>。宗家之教，即機鋒轉語，揚拳豎拂，或語或默，種
種作用，皆悉就彼來機，指歸向上。是轉語等，乃標向上。真月之指。
非轉語等，即是向上真月。倘能依指觀月，則真月直下親見。所見真
月，方是宗家之宗。今人以機鋒轉語為宗，不求契悟，唯學會透。是
認指為月，不復知有真月矣。惜哉。又教則三根普被，利鈍全收。猶
如聖帝明詔，萬國欽崇。智愚賢否，皆令曉了，皆須遵行。有一不遵
者，則處以極刑。佛教有一不遵者，則墮於惡道。宗則獨被上根，不
攝中下。猶如將軍密令，營內方知，營外之人，任憑智同生知，亦莫
能曉。以此之故，方能全軍滅賊，天下太平。軍令一泄，三軍傾覆，
祖印一泄，五宗喪亡。未悟以前，只許參究話頭，不準翻閱禪書。誠
恐錯會祖意，則以迷為悟，以假亂真，即名為泄，其害甚大。大悟之
後，必須廣閱祖錄，決擇見地，則差別智開，藥忌明瞭。尚須歷緣鍛
練，必使行解相應，方可出世為人，宏闡宗風。今人不教人力參，而
為人講演。使其開解路，起卜度，以己見會祖意，依稀彷佛，想個義
理。全體是錯，便謂就是。直饒不錯，只是泥龍畫餅，豈能致雨充飢。
所以宗須真參，方有實益也。未開眼者，聞其講說，喜出望外。其有
具眼者，必痛徹骨髓矣。如此宏宗，徒有大損，毫無實益。何異以軍
令往告敵兵，相邀共戰，其不自殄滅者鮮矣。由是假充悟道者，不勝
其多。壞亂佛法者，實繁有徒矣。又教則以文顯義，依義修觀，觀成
證理，令人由解了而入。故天台以三止三觀，傳佛心印也。宗則離文
顯意，得意明心，明心起行，令人由參究而得。故禪宗以直指人心，
傳佛心印也。又經教所說因果修證，凡聖生佛，事理行相，歷歷分明。
若能修因自然證果，超凡入聖，即眾生而成佛道矣。既得此事，則不
涉因果修證凡聖生佛之理，豈待外求。宗門所說，總歸本分，不涉因
果修證凡聖生佛。<little>（此理即也、）</little>若得此意，<little>（此名字及觀行初心也、）</little>

<pb n="217"/>
定然依此不涉因果修證凡聖生佛之理，而起修因證果，超凡入聖，即
眾生而成佛道之事矣。<little>（此觀行至究竟也、）</little>所以古德大悟後，有三次
七次閱大藏經者。<little>（汾州無業、三終大藏、育王知微、大慧杲門人、禁
足於上塔院十餘年、七終大藏、見育王山誌、）</little>有以坐看為不恭，跪讀
行披立誦者。<little>（棲賢湜三終大藏皆如此、）</little>有畢生日持一部法華者。<little>（永
明壽、首山念、）</little>有看經唯恐打差，<little>（差音叉去聲、異也、）</little>貼帖子於方
丈門首，曰看經時不許問話者。<little>（仰山寂、）</little>有持觀音聖號者。<little>（明教嵩、
日誦十萬觀音、世出世間經書、不讀而知、又華林覺常念觀音、遂感
二虎常相依附、）</little>有持准提神咒者。<little>（金華俱胝和尚、）</little>有日課百八佛事
者。<little>（永明壽、一部法華、亦在百八之數、）</little>有對立像不敢坐，對坐像
不敢臥者。<little>（大通本、又凡食物以魚胾名者、則不食、）</little>有一日不作，
一日不食者。<little>（百丈海、）</little>至於念佛求生西方，則多不勝數也。良以百丈
乃馬祖傳道嫡子，其開示有云，修行以念佛為穩當。又所立清規，凡
祈禱病僧，化送亡僧，皆歸淨土。故五宗諸師，多事密修也。多有久
歷年所，躬行苦行。<little>（如溈山作典座、雪峰作飯頭之類、）</little>無非欲圓滿
六度，自利利他。類皆重法如寶，輕身似塵。絕不似今人之輕慢古今，
褻黷經論也。是知宗為前鋒，教為後勁。其所辦是一事，其所說是一
法。但以語言施設，門庭建立不同。門外漢不知其同而不可合。異而
不可離之所以。妄用己見，強作主宰。不是互謗，便是混濫。互謗之
過，愚或能知。混濫之愆，智猶難曉。蓋以歸元無二，方便多門。宗
家方便，出於格外，所有語言，似乎掃蕩。未得意者，不體離言之旨，
唯？出酒之糟。在宗則開一解路，不肯力參。在教則妄學圓融，破壞
事相。唯大達之士，雙得其益。否則醍醐甘露，貯於毒器，遂成砒霜
鴆毒矣。教雖總明萬法唯心，然須就事論事，事理因果，毫無混濫，
原始要終，不出唯心。宗家的實商量，亦復如是。若舉揚向上，雖指
盡世間法法頭頭為問。答時總歸本分，絕不就事論事。所謂問在答處，
答在問處。縱有似乎就事說者，意則在彼而不在此。若認作就事者，
即白雲萬里矣。的實商量者，禪書不錄。所錄者皆屬本分話。若欲知
者，必須廣閱群書。否則看萬善同歸集，及淨土十要中禪匠著述，亦
可見其梗概矣。克論佛法大體，不出真俗二諦。真諦則一法不立，所
<pb n="218"/>
謂實際理地，不受一塵也。俗諦則無法不備，所謂佛事門中，不捨一
法也。教則真俗並闡，而多就俗說。宗則即俗說真，而掃除俗相。須
知真俗同體，並非二物。譬如大圓寶鏡，虛明洞徹，了無一物。然雖
了無一物，又復胡來則胡現，漢來則漢現，森羅萬象俱來則俱現。雖
復群相俱現，仍然了無一物。雖復了無一物，不妨群相俱現。宗則就
彼群相俱現處，專說了無一物。教則就彼了無一物處，詳談群相俱現。
是宗則於事修而明理性，不棄事修教則於理性而論事修，還歸理性。
正所謂稱性起修，全修在性，不變隨緣，隨緣不變，事理兩得，宗教
不二矣。教雖中下猶能得益，非上上利根不能大通，以涉博故。宗雖
中下難以措心，而上根便能大徹，以守約故。教則世法佛法，事理性
相，悉皆通達，又須大開圓解，<little>（即宗門大徹大悟也、）</little>方可作人天導
師，宗則參破一個話頭，親見本來，便能闡直指宗風。佛法大興之日，
及佛法大通之人，宜依宗參究。喻如僧徭畫龍，一點睛則即時飛去。
佛法衰弱之時，及夙根陋劣之士，宜依教修持。喻如拙工作器，廢繩
墨則終無所成。教多顯談。宗多密說。宗之顯者，如達磨云：「淨智妙
圓，體自空寂。馬祖云：「即心即佛。百丈云：「靈光獨耀，迥脫根塵。
體露真常，不拘文字。心性無染，本自圓成。但離妄念，即如如佛。
此則與法華楞嚴諸大乘經，毫無異致。總之六祖前多顯，六祖後多密。
愚人不知宗教語言同異之致，每見宗師垂問，教，家不能加答。遂高
推禪宗，藐視教典。佛經視作故紙，祖語重愈綸音。<little>（綸音即聖旨、）</little>
今之欲報佛恩，利有情者。在宗則專闡宗風，尚須教印。在教則力修
觀行，無濫宗言。良以心通妙諦，遇緣即宗。柏樹子，乾屎橛，鴉鳴
鵲噪，水流花放，欬唾掉臂，譏笑怒罵，法法頭頭，咸皆是宗。豈如
來金口所說圓頓妙法，反不足以為宗耶。何須借人家扛子，橕自己門
庭。自家楩楠豫章，何故棄而不用。須知法無勝劣，唯一道而常然。
根有生熟，雖一法而益別。然則教外別傳之說非歟。曰，言教外別傳
者，令人於指外見月也。又宗家提持，超越常格之外，名為教外別傳。
然此四字，埋沒多少豪傑，今為道破。對教說，則曰教外別傳。機鋒
轉語等，亦是教。對宗說，則曰機鋒轉語外別傳。庶不至孤負佛祖，
徒造口業矣。若真佛教不能傳佛心印，則已得別傳之迦葉，阿難，馬
<pb n="219"/>
鳴，龍樹，當另宏別傳之法，何用結集三藏，注經造論為哉。宗須教
印者，如木須從繩則正也。予嘗勸一狂僧念佛。彼言衲僧鼻孔，三世
諸佛尚摸不著，用念佛作麼。予曰，若真摸著三世諸佛摸不著的鼻孔，
尚須步步隨著三世諸佛腳後跟轉。倘不隨三世諸佛腳後跟轉，則摸著
者非衲僧鼻孔，乃阿鼻地獄鐵床銅柱上火孔也。達磨云：「二百年後，
明道者多，行道者少，說理者多，通理者少。智者示登五品。南嶽示
證鐵輪。故知今人於宗教二門，開眼尚難，何況實證。其有慈悲願深，
生死心切者，宜隨遠公，智者，永明，蓮池，專致力於念佛求生淨土
一門也。書至此，有傍不甘者呵曰，佛法廣大如法界，究竟如虛空，
妙性圓明，離諸名相。安用汝許多落索，分疆立界為。予應之曰，妙
性雖離名相，名相豈礙妙性。虛空法界雖無疆界，疆界豈礙虛空法界。
吾欲捨東往西，必須定南辨北。庶幾方向不迷，措足有地。又恐己見
錯謬，欲請正於達人。是跛夫之路程，非輪王之輿版，<little>（輿版即地輿圖）</little>
若夫通方開士，過量大人，世法全是佛法，業道無非佛道。祖意教理，
佛經禪錄，本自融通，有何混濫。盡吾之智，不能測其境界。竭吾之
力，不能窺其藩籬。吾之鄙論，姑就吾之鄙機言耳。子何以迦樓羅王
之飛騰，用責於蠓螟蛟蚋，而令其齊驅也哉。

<h2>佛教以孝為本論</h2>
　　孝之為道，其大無外。經天緯地，范聖型賢。先王修之以成至德，
如來乘之以證覺道。故儒之孝經云，夫孝，天之經也，地之義也，民
之行也。佛之戒經云，孝順父母師僧三寶，孝順至道之法，孝名為戒，
亦名制止。是世出世間，莫不以孝為本也。奈何世俗凡情，只知行孝
之顯跡，不知盡孝之極致。每見出家釋子，輒隨已臆見，肆其謗讟，
謂為不孝父母，與蕩子逆徒無異。不知世法重孝，出世間法亦無不重
孝。蓋世之所謂孝者，有跡可循者也。釋氏之所謂孝者，略於跡而專
致力於本也。有跡可循者，顯而易見。專致力於本者，晦而難明。何
以言之，儒者服勞奉養以安其親，孝也。立身行道，揚名於後世以顯
其親，大孝也。推極而論，舉凡五常百行，無非孝道發揮。故禮之祭
義云：「斷一樹，殺一獸，不以其時，非孝也。故曰，孝悌之道，通於
<pb n="220"/>
神明，<le>光</le>於四海也。論孝至此，可謂至矣盡矣，無以復加矣。然其為
孝，皆顯乎耳目之間，人所易見。惟我釋子，以成道利生為最上報恩
之事。且不僅報答多生之父母，併當報答無量劫來四生六道中一切父
母。不僅於父母生前而當孝敬，且當度脫父母之靈識，使其永出苦輪，
常住正覺。故曰釋氏之孝，晦而難明者也。雖然，儒之孝以奉養父母
為先者也。若釋氏辭親出家，豈竟不顧父母之養乎。夫佛制，出家必
稟父母。若有兄弟子侄可托，乃得稟請於親，親允方可出家，否則不
許剃落。其有出家之後，兄弟或故，親無倚托，亦得減其衣缽之資，
以奉二親。所以長蘆有養母之芳蹤，<little>（宋長蘆宗賾禪師、襄陽人、少孤、
母陳氏鞠養於舅家、及長、博通世典、二十九歲出家、深明宗要、後
住長蘆寺、迎母於方丈東室、勸令念佛求生淨土、歷七年、其母念佛
而逝、事見淨土聖賢錄、）</little>道丕有葬父之異跡。<little>（道丕、唐宗室、長安人、
生始週歲、父歿王事、七歲出家、年十九、世亂榖貴、負母入華山、
自闢榖、乞食奉母、次年往霍山戰場、收聚白骨、虔誦經咒、
祈得父骨、數日父骨從骨聚中躍出、直詣丕前、乃掩餘骨、負其父骨
而歸葬焉、事見宋高僧傳、）</little>故經云，供養父母功德，與供養一生補
處菩薩功德等。親在，則善巧勸諭，令其持齋念佛求生西方。親歿，
則以己讀誦修持功德，常時至誠為親迴向。令其永出五濁，長辭六趣。
忍證無生，地登不退。盡來際以度脫眾生，令自他以共成覺道。如是
乃為不與世共之大孝也。推極而論，舉凡六度萬行，無非孝道擴充。
故梵網戒經，一一皆言應生慈悲心，孝順心。又云，若佛子以慈悲心，
行放生業。一切男子是我父，一切女人是我母，我生生無不從之受生。
故六道眾生，皆是我父母。而殺而食者，即是殺我父母。因茲凡所修
持，皆悉普為法界眾生而迴向之。則其慮盡未來際，其孝遍諸有情。
若以世孝互相校量，則在跡不無欠缺，約本大有餘裕矣。惜乎不見
此理者，不謂之為妄誕，便謂之為渺茫。豈知豎窮三際，橫遍十方，
佛眼圓見，若視諸掌也。

<h2>如來隨機利生淺近論</h2>
　　人同此心，心同此理。生佛不二，凡聖一如。由迷悟之攸分，致
<pb n="221"/>
昇沈以迥別。大覺世尊，愍而哀之。示成正覺，普度眾生。以醍醐之
一味，隨機宜而殊說。大根則為說頓法，令其速成佛道。小器則授以
漸教，使彼徐出塵勞。隨順世間，循循善誘。示戒善，闢人天之坦路。
明因果，陳趨避之良謨。言戒善者，五戒不殺，即仁。不盜，即義。
不邪淫，即禮。不妄語，即信。不飲酒，則心常清而志凝，神不昏而
理現，即智。五戒全持，不墮三途，恆生人道。此與儒之五常大同。
第儒唯令盡義，佛則兼明果報耳。十善者，不殺，不盜，不邪淫，名
身三業。不妄言，不綺語，不兩舌，不惡口，名口四業。不貪，不瞋，
不癡，名意三業。此與五戒大同。而五戒多分約身，十善多分約心。
十善具足，定生天界。至於遇父言慈，遇子言孝，對兄說友，對弟說
恭，種種倫理之教，則皆欲使人各盡其分，無或欠缺，隨順世相，修
出世法。若夫廣明因果報應，不爽毫釐。墮獄生天，唯人自召。乃如
來至極悲心，欲令眾生永離眾苦，但受諸樂耳。故不惜現廣長舌相，
為諸眾生盡情宣演。經云，菩薩畏因，眾生畏果。若欲不受苦果，必
須先斷惡因。若能常修善因，決定恆享樂果。此即書之作善降祥，作
不善降殃。易之積善必有餘慶，積不善必有餘殃之意。但儒唯約現世
與子孫言，佛則兼過去現在未來三世無盡而論。而凡情未測，視作渺
茫，不肯信受。如盲背導師，自趣險道，欲不墮坑落塹，何可得耶。
是故佛法廣被十法界機，若約人道而言，即無一人不堪受佛法，亦無
一人不能受佛法。藉令各修戒善，則俗美人和，家齊國治。唐虞盛世
之風，何難見於今日。因茲道啟西乾，法流東震。歷代王臣，咸皆崇
奉。以其默化人心，隱贊治道，伏凶惡於未起，消禍亂於未萌故也。
至於出家為僧，乃為專志佛乘，與住持法道而設。非謂佛法唯僧乃可
修持也。此諸淺說，乃如來隨順世間，漸令出世之人天乘法。餘如聲
聞，緣覺，菩薩等乘，咸皆以此為基。若夫有大根者，直趣妙覺，徹
證吾心本具之佛性，極暢如來出世之本懷，其義深遠，姑置勿論。

<h2>持經利益隨心論</h2>
　　大覺世尊，所說一切大乘顯密尊經，悉皆理本唯心，道符實相，
歷三世而不易，舉十界以咸遵。歸元複本，為諸佛之導師。拔苦與樂，
<pb n="222"/>
作眾生之慈父。若能竭誠盡敬。禮誦受持，則自他俱蒙勝益，幽顯同
沐恩光。猶如意珠，似無盡藏，取之不匱，用之無窮，隨心現量，悉
滿所願。楞嚴所謂求妻得妻，求子得子，求三味得三昧，求長壽得長
壽，如是乃至求大涅槃得大涅槃。夫大涅槃者，究竟果德。若論如來
本心，契經全力，實屬乎此。但以眾生志願狹劣，與夫致誠末極，不
能直契。故隨彼行心，滿彼所願。倘宿根深厚之士，則頓明自性，徹
證唯心，破煩惑而直趣菩提，圓福慧而速成覺道。獲契經之全益，暢
如來之本懷矣。譬如一雨普潤，卉木同榮。大根則拂雲以蔽日。小根
則長寸而增分。道本唯一真如，益隨心而勝劣。然善根苟種佛果終成。
縱不能即獲巨益，亦必以因茲度脫。聞涂毒鼓，遠近皆喪。食少金剛，
決定不消。先以欲鉤牽，後令入佛智者，其斯之謂歟。

<h2>竭誠方獲實益論</h2>
　　諺云：「下人不深，不得其真。此言雖小，可以喻大。夫世間大而
經術文章，小而一纔一藝。若欲妙義入神，傳薪得髓，藝超儕伍，名
傳古今。而不專心致志，竭誠盡敬，其可得乎。故管子曰，思之思之，
又重思之，思之不得，鬼神其將通之。非鬼神之與通，乃精誠之極也。
漢魏昭，見郭林宗。以為經師易遇，人師難逢。因受業，供給灑掃。
林宗嘗有疾，命昭作粥。粥成進之，林宗大呵曰，為長者作粥，不加
意敬事，使不可食。昭更為粥復進，又呵之者三，昭容色不變。林宗
曰，吾始見子之面，今而後知子之心矣。宋楊時，游酢，師事伊川。
一日請益時久，伊川忽瞑目假寐，二子侍立不敢去。良久，伊川忽覺
曰，賢輩尚在此乎，歸休矣。乃退，門外雪深尺餘矣。張九成，十四
歲游郡庠，終日閉戶，無事不越其限。比捨生隙穴視之，見其斂膝危
坐，對詩書若對神明，乃相驚服而師尊之。此四子者，所學乃世間明
德新民，修齊治平之法。其尊師重道，尚如此之誠。故得學成德立，
致生前沒後，令人景仰之不已。至於弈秋之誨弈也，唯專心致志者勝。
痀僂之承蜩也，以用志不分而得。由是觀之，學無大小，皆當以誠敬
為主。而況如來於往昔劫中，欲令眾生，同成覺道。以無緣種，莫由
得度。因茲普現色身，垂形六道。種種方便，隨機利物。千門具啟，
<pb n="223"/>
一道同歸。善根未種未熟未脫者，令其即種即熟即脫。應以何身得度
者，即現何身而為說法。雲布慈門，波騰行海。六度齊修，四攝普益。
其佈施也，內外俱舍。所謂國城妻子，頭目髓腦，身肉手足，歡喜施
與。故法華云：「觀三千大千世界，乃至無有如芥子許，不是菩薩捨身
命處。夫如來為眾生故，經歷三大阿僧只劫，廣行六度，普結緣種。
待其機熟時至，然後示成正覺。宏開法會，普應群機。上根則顯示實
相，令其誕登道岸。中下則曲垂接引，令其漸次熏陶。顯密權實，偏
圓頓漸。隨機而施，相宜而用。乘雖有三，道本無二。為實施權，權
是實家之權。開權顯實，實是權家之實。俯順群機，循循善誘。必令
機理雙契，方得解行俱圓。學者雖則專主大乘，亦不可輕蔑棄捨小乘。
以小乘原為進入大乘而設。乃如來之度生妙用，實下根之出苦宏猷。
故四十二章經云，學佛道者，佛所言說，皆應信順。譬如食蜜，中邊
皆甜，吾經亦爾。大海雖有淺深，水味原無二致。凡屬佛經，固應一
體尊重。如輪王命令，事雖種種不同，其為王敕則一也。而圓人受法，
無法不圓。治世語言，資生業等，皆順正法。況如來金口所說之生滅
無生四諦十二因緣等法乎哉。及如來一期事畢，示現滅度。迦葉阿難
等諸大弟子，結集法藏，遍界流通。一千年後，教傳此土。兩土高僧，
東西往還，譯布佛經，不惜軀命。讀法顯，曇無竭，玄奘等傳，其道
路險阻，非常艱辛。不覺哽噎涕泣，莫之能已。經云，人身難得，佛
法難聞。若非宿有因緣，佛經名字，尚不能聞。況得受持讀誦，修因
證果者乎。然如來所說，實依眾生即心本具之理。於心性外，了無一
法可得。但以眾生在迷，不能了知。於真如實相之中，幻生妄想執著。
由茲起貪瞋癡，造殺盜淫。迷智慧以成煩惱，即常住而為生滅。經塵
點劫，莫之能反。幸遇如來所說大乘顯密諸經，方知衣珠固在，佛性
仍存。即彼客作賤人，原是長者真子。人天六道，不是自己住處。實
報寂光，乃為本有家鄉。迴思從無始來，未聞佛說。雖則具此心性，
無端枉受輪迴。真堪痛哭流涕，聲震大千。心片片裂，腸寸寸斷矣。
此恩此德，過彼天地父母，奚啻百千萬倍。縱粉身碎骨，曷能報答。
唯有依教修行，自行化他。方可少舒春草仰暉，夏葵向日之微忱而已。
然今之緇素，翻閱佛經，毫無誠敬。種種褻慢，難以枚舉。而習行既
<pb n="224"/>
久，彼此相安。其褻慢之跡，不忍備言。視如來之法言，同破壞之故
紙。且勿謂不知旨趣者，了無所益。即深知實義者，亦只是口頭三昧，
面門輝光。如飢說食，如貧數寶。雖有研究之功，絕無實證之益。況
褻慢之罪，奚啻彌天。而受苦之期，豈止窮劫。雖是善因，反招惡果。
縱為將來得度之因，難免多劫備受其苦。用是心懷慘傷，敢陳芻蕘。
企依佛教以奉行，庶唯得益而無損。金剛經云，若是經典所在之處，
即為有佛。若尊重弟子。又云，在在處處，若有此經，一切世間天人
阿修羅所應供養。當知此處，即為是塔。皆應恭敬作禮圍繞，以諸華
香而散其處。何以令其如此。以一切諸佛，及諸佛阿耨多羅三藐三菩提
法，皆從此經出故。而諸大乘經處處教人恭敬經典，不一而足。良
以諸大乘經，乃諸佛之母，菩薩之師。三世如來之法身舍利，九界眾
生之出苦慈航。雖高證佛果，尚須敬法。類報本追遠，不忘大恩。故
涅槃經云，法是佛母，佛從法生。三世如來，皆供養法。況博地凡夫，
通身業力，如重囚之久羈牢獄，莫由得出。何幸承宿世之善根，得睹
佛經。如囚遇赦書，慶幸無極。固將依之以長揖三界，永出生死牢獄。
親證三身，直達涅槃家鄉。無邊利益，從聞經得。豈可任狂妄之知見，
不存敬畏。同俗儒之讀誦，輒行褻黷。既讀佛經，何不依佛經所說恭
敬尊重。既褻佛法，豈能得佛法所有真實利益。倘能暫息狂見，清夜
自思。當必心神驚悸，涕淚滂沱。悲昔日之無知，誓畢生以竭誠。從
茲心意肅恭，身口清淨。永絕粗鄙之惡態，恆依經論之聖謨果能如是，
庶可於佛法大海中，隨分隨力，各獲實益。如修羅香象，及與蚊虻，
飲於大海，咸得充飽。又如一雨普潤，卉木同榮。如是，則自己受持
之功，方不枉用。而如來說經，諸祖宏法之心，亦可以稍得舒暢而慰
悅矣。今將古德恭敬經典之事跡利益，略錄數條。企欲真修實踐者，
有所取法焉。
　　齊僧德圓，不知氏族，天水人。常以華嚴為業。讀誦受持，妙統
宗極。遂修一淨園，樹諸谷楮。並種以香草，雜以鮮花。每一入園，
必加洗濯，身著淨衣。溉以香水，楮生三載，香氣氛馥。別造淨屋，
香泥壁地。結壇淨器。浴具新衣。匠人齋戒，易服出入，必盥漱熏香。
剝楮取皮，浸以瀋水。護淨造紙，畢歲方成。別築淨基，更造新室。
<pb n="225"/>
乃至柱梁椽瓦，並濯以香湯，每事嚴潔。堂中別施方柏牙座，周布香
花。上懸寶蓋，垂諸玲佩，雜以旒蘇。白檀紫沈，以為經案，並充筆
管。書生日受齋戒，香湯三浴。華冠淨服，狀類天人將入經室，必夾
路焚香，唄先引之。圓亦形服嚴淨，執爐恭導。散花供養，方乃書寫。
圓胡跪運想，注目傾心。纔寫數行，每字皆放光明，照於一院，舉眾
同見，莫不悲感，久之方歇。復有神人執戟，現形警衛。圓與書生同
見，餘人則不睹焉。又有青衣梵童，無何而至。手執天華，忽申供養。
前後靈感，雜沓相仍。迄經二載，書寫方畢。盛以香函，置諸寶帳，
安彼淨堂，每伸頂謁。後因轉讀，函發異光。至於嚴潔，敬絕今古。
此經遞授，於今五代。有清淨轉讀者，時亦靈應昭然。其經今在西太
原寺賢首法師處，守護供養。<little>（注）</little>此與下二條，皆系晉譯六十卷華嚴
經也。谷，音谷，從木，不從禾，楮之別種。德圓種楮，造紙寫經。
入此楮園，尚須洗濯，著淨衣服。其平日禮佛誦經，誠敬淨潔，蓋可
知矣。今人登大雄殿，尚無彼入楮園之虔潔，良可慨嘆。浴具新衣者，
浴，即浴室，新字宜作觸，謂浴室中具有登廁之衣。匠人齋戒，易服
出入者，所用匠人，皆須持五戒，日受八關齋法。凡欲登廁，先至浴
室，脫去常服，著登廁衣。及出，先洗淨，次洗浴，方著常服。旒蘇，
即鬚子。乃聚眾絲線，於頭上綰一結子，下則散分者。唄，唱贊也。
五代，即齊梁陳隋唐，此傳系唐人所作，故曰於今五代。德圓之誠，
超越古今。故其靈感，雜沓相仍。今人雖無此財力，於力所能為者，
可不竭誠盡敬以期三寶垂慈，冥顯加被乎。倘惟事形跡，了無誠敬。
則無邊法力，莫由感通。謂為佛法不靈，其可乎哉。此依華嚴懸談及
會玄記二書錄出。
　　唐定州中山僧修德者，不知氏族。苦節成性，守道山林。以華嚴
起信，安心結業。於永徽四年，發心抄寫。故別為淨院，植楮樹，兼
種香花，灌以香水。凡歷三年，潔淨造紙。復別築淨臺，於上起屋。
召善書人溈州王恭，別院齋戒，洗浴淨衣，焚香布花，懸諸幡蓋，禮
經懺悔，方陞座焉。下筆含香，舉筆吐氣，每日恆然。德日入靜室運
想。每寫一卷，施縑十疋，一部總六百縑。恭乃罄竭志誠，並皆不受。
纔寫經畢，俄即遷化。德以經成，設齋慶之。大眾集已，德於佛前。
<pb n="226"/>
燒香散花，發宏誓願。方開經藏，放大光明，周七十餘裡，照定州城。
城中士女，普皆同見，中山齋眾，投身宛轉，悲哽懺悔。<little>（注）</little>此與上
事跡大同，可見古人於三寶分上，多皆竭誠盡敬。絕不似今人之怠忽
褻慢，有名無實也。舉筆吐氣者，或欲咳嗽。或欲呵欠，即停筆少頃，
面向旁邊，令氣出之，不敢以口氣熏經故也。纔寫經畢，俄即遷化者，
以專心寫經，不求名利，志誠之極，致令業盡情空，了生脫死。高登
上品寶蓮，親證不退轉地矣。觀此，可見佛法不孤負人，而今之緇素，
多多皆是孤負佛法耳。奈何奈何。此一條出會玄記。
　　唐僧法誠，姓樊氏雍州萬年縣人。幼年出家，以誦華嚴為業。因
遇慧超禪師，隱居藍谷高山。遂屏囂煩，披誠請益。後於寺南嶺，造
華嚴堂，澡潔中外。莊嚴既畢，乃圖畫七處九會之像。又竭其精志，
書寫受持。宏文學士張靜者，時號筆工，罕有加勝。乃請至山捨，令
受齋戒，潔淨自修。口含香汁，身被新服。然靜長途寫經，紙直五十。
誠料其見，纔寫兩紙，酬直五百。靜利其貨，竭力寫之。終部已來，
誠恆每日燒香供養，在其案前。點畫之間，心緣目睹，略無遺漏。故
其克心鑽注，時感異鳥，形色希世。飛入堂中，徘徊鼓舞。下至經案，
復上香爐。攝靜住觀，自然馴狎，久之翔逝。明年經了，將事興慶，
鳥又飛來，如前馴擾，嗚唳哀亮。貞觀初年，造畫千佛，鳥又飛來，
登止匠背。後營齋供，慶諸經像。日次中時，怪其不至。誠顧山岑曰，
烏既不至，吾誠無感也。將不嫌諸穢行，致有此徵。言已，欻然飛來，
旋還鳴囀。入香水中，奮迅而浴，中後便逝。前後如此者，非復可述。
靜素善翰墨，鄉曲所推。山路岩崖，勒諸經偈，皆其筆也。手寫法華，
正當露地。因事他行，未營收舉。屬洪雨滂注，溝澗波飛。走往看之，
合案並乾，餘便流潦。嘗卻偃橫松，遂落懸溜。未至下澗，不覺已登
高岸。不損一毛。<little>（注）</little>法誠張靜，各竭誠敬。故其感應，俱難思議。
　　出華嚴懸談，及會玄記，並續高僧傳。
　　唐僧曇韻，定州人。行年七十，隋末喪亂，隱於離石北千山。常
誦法華經，欲寫其經，無人同志。如此積年。忽有書生，無何而至。
云所欲潔淨，並能行之。即於清旦，食訖入浴。著淨衣，受八戒。入
淨室，口含檀香，燒香懸幡，寂然抄寫，至暮方出。明又如先，曾不
<pb n="227"/>
告倦。及經寫了，如法奉襯。相送出門，斯須不見。乃至裝潢，一如
正法。韻受持讀之，七重裹結。一重一度香水洗手，初無暫廢。後遭
胡賊，乃箱盛其經，置高岩上。經年賊靜，方尋不見。周慞窮覓，乃
於岩下獲之。箱巾糜爛，撥朽見經，如舊鮮好。<little>（注）</little>寫經心誠，感聖
來應。聖雖來應，示同凡夫。故一依其法，清旦食訖入浴，著淨衣等
也。八戒，即八關齋法，以過中不食為體，以不殺等八戒助成。關閉
貪瞋癡等煩惱惑業，不令生起。乃令在家人受出家戒。從今朝清晨受，
至明日明相出為限。寫經令其日日常持，故須日日常受。至暮方出，
則午亦不食矣。裹音果，包也。一重一度香水洗手者，即讀一回經，
先用香水洗一度手。箱巾爛而經鮮好者，一以聖人之法力加持，一以
韻師之誠心感格，一以妙經之功德難思故也。韻師後住隰州。道宜律
師，貞觀十一年至彼見之。時年已七十矣。此下數條，皆出三寶感通
錄。
　　唐貞觀五年，有隆州巴西縣，令狐元軌者，敬信佛法。欲寫法華，
金剛般若，涅槃等，無由自檢。憑彼土抗禪師檢校。抗乃為在寺如法
潔淨，寫了下帙，還岐州莊所，經留在莊。並老子五千言，同在一處。
忽為外火延燒，堂是草覆，一時灰蕩。軌於時任馮翊令，家人相命撥
灰，取金銅經軸。既撥外灰，其內諸經，宛然如故。潢色不改。唯箱
帙成灰。又覓老子，便從火化。乃收取諸經，鄉村嗟異。其金剛般若
一卷，題字焦黑。訪問所由，乃初題經時，有州官能書。其人行急，
不獲潔淨，直爾立題，由是被焚。其人現在，瑞經亦存。京師西明寺
主神察，目驗說之。<little>（注）</little>老子五千言，即道德經。一切佛事，俱以戒
行誠敬為本。若戒行精嚴，誠敬篤至。則三寶諸天，皆為擁護。否則
無邊法力，莫之能感。觀此諸經毫無所損，唯金剛經題，字跡焦黑，
以其人既無戒力，又無誠心故也。受持佛經者，可不以持戒竭誠為急務
哉。
　　唐河東有練行尼，常誦法華。訪工書者寫之，價酬數倍。而潔淨
翹勤，有甚餘者。一起一浴，然香熏衣。筒中出息，通於壁外。七卷
之功，八年乃就。龍門寺僧法端，集眾講說。借此尼經，以為楷定。
尼固不與，端責之。事不獲已，乃自送付端。端開讀之，唯見黃紙，
<pb n="228"/>
了無文字，餘卷亦爾。端愧悔送尼。尼悲泣受已，香水洗函。頂戴繞
佛，七日不休。開視，文字如故。即貞觀二年，端自說之云。<little>（本擬廣
錄恭敬三寶之利益，及褻慢三寶之罪愆，令研究佛學者取法有地，獲
罪無由，以目力不給，遂止，）</little>

<h2>挽回劫運護國救民正本清源論</h2>
　　道德仁義，乃吾人本具之性德。因果報應，實天地化育之大權。
人生天地之間，藐爾七尺之軀。其與廣大高厚莫測之天地，並立為三，
稱為三才者。以其能仰體天地之德，皆可以為堯舜，皆可以作佛，以
參贊其化育故也。故聖人於易乾坤二卦之象，一以自強不息法天，一
以厚德載物法地教人。夫自強不息，則閑邪存誠，克已復體，非到明
明德，止至善，人欲淨盡，天理流行，以復其本具之性德不可也。厚
德載物，則仁民愛物，推己及人，當必本忠恕，行慈悲，胞與為懷，
物我同觀，非盡其參贊之天職弗止也。然此非專指居位行政者言，即
匹夫匹婦，亦皆能行。以堯舜之道，孝弟而已。聖賢之學，修身而已。
能修身者，必能孝弟，必能格除物欲，擴充良知，以獨善其身矣。而
其效必能刑於寡妻，至於兄弟，以御於家邦。況得位行政，豈有不能
兼善天下之理乎。天下不治，匹夫有責。使人人各秉誠心，各盡孝弟，
各行慈善，矜孤恤寡，救難憐貧，戒殺放生，吃素念佛。則人以善感，
天以福應。自然雨順風調，民康物阜。決不至常降水旱瘟蝗，風吹地
震等災。而時和年豐，人樂其業。加以慈和仁讓，相習成風。縱有一
二愚頑，亦當化為良善。如矜梁上之君子，一方永絕竊賊。賙匿室之
偷兒，此後遂成善士。古人仁慈愛政，真誠愛民，尚能感化異類。如
虎不入境，魚徙他方等瑞徵。載諸史冊，不一而足。果能各以慈善相
感，斷不至常有土匪刀兵，蹂躪劫掠等禍。然人之氣稟，萬有不齊。
天機深者，自能恪遵道義，以盡為人之分。其有宿習濃厚，障蔽性德。
以至心之所念，口之所言，身之所行，每與道義相悖。然由聞其福善
禍淫之理，及見其善惡報應之事，未有不戰兢惕厲，以自修省，冀其
獲福而免禍者。是知天地以福善禍淫，為攝持人民悉遵道德仁義之大
權。聖人本天地之心，以行教化。以故惠吉逆凶，五福六極，作善降
<pb n="229"/>
之百祥，作不善降之百殃，積善之家必有餘慶，積不善之家必有餘殃
之說，屢見於經。其所以感發人之善心，懲創人之逸志者，至深切矣。
然則因果報應之吉凶禍福，乃道德仁義依違真偽之實驗也。既知其實
驗，則欲為善而益加奮勉，必底於成。欲為不善而遂生恐懼，有所不
敢矣。如是則提倡因果報應，乃仰承天地聖人之心，以成全世人道德
仁義之性德也。若以因果報應為渺茫無稽，不但違背天地聖人之心，
自己神識，永墮惡趣。且使上智者不能奮志時敏，聿修厥德。下愚者
無所忌憚，敢於作惡。以致天地聖人化育之權，抑而不彰。吾人即心
本具之理，隱而弗現。其為禍也，可勝言哉。但以世間聖人，語言簡
略。又且只說現生，及與子孫。至於生之以前，死之以後。與從無始
以來，隨罪福因緣，輪迥六道，皆未發明。以故識見淺者，雖日讀聖
人因果報應之言，猶然不信因果報應。如來大教，顯示吾人心性之妙，
與夫三世因果之微。舉凡格致誠正修齊治平之道，與夫斷惑證真了生
脫死之法，無不備具。是故遇父言慈，遇子言孝。兄友弟恭，夫倡婦
隨，主仁僕忠，各盡己分。則與世間聖人所說，了無有異。而復一一
各示前因後果則非世間聖人所能及盡義儘分之語，只能教於上智，不
能制其下愚。若知因果報應，則善惡禍福，明若觀火。其誰不欲趨吉
而避凶，免禍而獲福乎。又不知因果，多有外彰善相，實則暗存惡心，
以行惡事。意謂人既不知，有何妨礙。不知吾人之心，與天地鬼神，
及諸佛菩薩之心，息息相通。我心隨起一念，彼則無不了知。故曰人
閒私語，天聞若雷。暗室虧心，神目如電。周安士曰，人人知因果，
大治之道也。人人不知因果，大亂之道也。甚矣佛恩之浹於民生也。
人特不深思，故弗知耳。上古之世，人情淳樸，勝過叔季之澆漓，奚
啻數倍。文王之澤，及乎枯骨。不數百年，殺人殉葬之風，遍於天下。
列國諸侯之死，殺所愛之臣妾，動至數十百人。不惟不生憐愍，而復
反以為榮，各相傚尤。以秦穆公之賢，尚殺百七十七人以殉葬。子車
三子，乃國之良臣，亦復不為國與民計而免，況其他無道之暴君哉。
國君如是，大夫與士，亦各隨其力而為之。雖孔孟老莊齊出，亦莫能
止。及佛教東來，闡明因果報應，令人戒殺放生，斷葷吃素。即蟲蟻
蚤虱，尚令護惜，勿行殺害，何況於人。以一切眾生，皆有佛性，皆
<pb n="230"/>
知貪生怕死，皆是過去父母眷屬，皆是未來諸佛世尊。固宜愍念憐恤，
何敢妄行殺害，以充口腹乎。慈風一扇，勝殘去殺。勿論諸侯大夫士，
不敢殺人殉葬。即南面稱朕者，亦不敢行此惡法。即有一二暴虐者行
之，亦斷不敢以多為榮也。使無佛法生死輪迴，因果報應之說。則後
世之人，能盡其天年而死者，蓋亦鮮矣。此系至淺近之法，而其效尚
能如是。況論心性極賾之理，與斷惑證真之道乎哉。而如來隨順眾生，
循循善誘。初以五戒十善之人天乘，接引劣機，以作超凡入聖了脫生
死之前方便。若根機稍深，則為說四諦十二因緣，令其斷見思惑，證
聲聞緣覺之二乘果。若是大乘根性，則令其發大菩提心，遍修六度萬
行。上求佛道，下化眾生。興無緣慈，起同體悲。不住色聲香味觸法
而行佈施，以及六度萬行。度脫一切眾生，令入無餘涅槃。不見能度
之我，與所度之人及眾生，並所證之無餘涅槃之壽者相。由其四相不
著，三輪體空。故令塵沙無明，因之消滅。隨其功行，以次證夫十住
十行十迴向十地等覺之菩薩果。及全彰自性，徹悟唯心，福慧圓滿，
智斷究竟之佛果耳。又以末世眾生，根機陋劣，匪仗如來洪誓願力，
決難現生即出生死。由是以大慈悲，特開一仗佛慈力了生脫死之淨土
法門。但具真信切願，持佛名號，求生西方極樂世界。其所行一絲一
毫之世善，並六度萬行種種功德，悉以迴向往生。此則以己信願，感
佛慈悲。感應道交，必蒙攝受。待至臨終，蒙佛接引，往生西方。既
往生已，則圓離眾苦，但受諸樂。親炙彌陀，參隨海眾。其證無生而
成覺道，如操左券而取故物。校彼仗自力以了生死者，其難易固天淵
懸殊也。又仗自力者，百千萬人，難得一二即生了脫。以其必須定慧
具足，惑業淨盡，方可如願。倘惑業尚有絲毫未盡，則生死輪迴決難
出離。仗佛力則信願真切，萬不漏一。三根普被，利鈍全收。上根則
速證法身，下根則帶業往生。如來度生之懷，唯淨土法門，方能究竟
舒暢耳。由有如上種種利益，故古今來聖君賢相，傑士偉人，莫不自
行化他，護持流通。以其能陰翼郅治，顯淑民情。消禍亂於未萌，證
本具之佛性也。近來世道人心，日趨日下。各懷我見，互相競爭。以
致刀兵連綿，無時靜謐。而上有好者，下必有甚焉者。一班頑民，盡
作土匪，肆行劫掠，毒害生民。人以惡感，天以災應。水旱疾疫，風
<pb n="231"/>
吹地震，種種慘災，頻頻見告，國運危岌，民不聊生。欲行拯救，苦
無其力。唯有懇求當權諸公，及一切同胞。悉本忠恕之心，以行慈悲
之道。視一切人民，皆如同胞。互相扶持，勿行殘害。思前因與後果，
必修德而行仁。利人者實為利己，此生他世，福報無窮。害他者甚於
害自，現在未來，苦報無盡。與其逞勢於一時，以致神識受苦於永劫。
何如修德於畢世，以期身心受樂於多生乎。然在凡夫地，未斷惑業，
縱生人天，終非究竟安隱之處。倘能隨分隨力，持佛名號，求生西方，
以期盡此報身，高登極樂，方為最上脫苦之道。而堂堂丈夫，忍令本
具佛性，常被惑業所縛，以受生死苦荼乎。張季鸞君，特刊中華新報，
每日專闢一欄，提倡佛學。舉凡如來應化，法道流通，信毀罪福，修
持利益。與夫戒殺放生，吃素念佛之言論事跡，隨便登載。冀閱報諸
君，同悟心佛眾生，三無差別之理。以行斷惡修善，複本心源之事。
餘謂此實護國救民正本清源之道。因將吾人天職，天地化育，聖賢心
法，佛教綱要。與夫亂之所始，治之所由。撮略言之，以貢當世具眼
高人。所愧文字拙樸，不能暢發蘊奧。然其意義，固非妄談杜譔，有
可取焉。又人生世間，所資以成德達纔，建功立業，以及一纔一藝養
活身家者。皆由文字主持之力，而得成就。字為世間至寶，能使凡者
聖，愚者智。貧賤者富貴，疾病者康寧。聖賢道脈，得之於千古。身
家經營，遺之於子孫。莫不仗字之力。使世無字，則一切事理，皆不
成立，而人與禽獸無異矣。既有如是功力，固宜珍重愛惜。竊見今人
任意褻污，是直以至寶等糞土耳。能不現生折福折壽，來生無知無識
乎哉。又不但有形之字，不可褻污遺棄。而無形之字，更不可褻污遺
棄。孝弟忠信禮義廉恥，若不措之躬行，則成亡八字矣。八宇既亡，
則生為衣冠禽獸，死墮三途惡道矣。可不哀哉。

<h1>疏</h1>
<h2>南潯極樂寺重修放生池疏</h2>
　　戒殺放生之事，淺而易見。戒殺放生之理，深而難明。若不明其
理，縱能行其事，其心決不能至誠惻怛。其福田利益，亦隨其心量而
致成微淺。倘遇不知者阻誹，遂可被彼所轉，而一腔善心，隨即消滅
<pb n="232"/>
者有之。以故不避繁詞，用申其義。俾物類同沐慈恩，人倫各培福祉。
以懇到之深仁，滅自他之殺報。同臻壽域，共樂天年。尚祈以此功德，
迴向西方。則永出輪迴，高超三界。為彌陀之弟子，作海眾之良朋矣。
閱者幸注意焉，原夫水陸眾生一念心性，直下與三世諸佛，無二無別
但以宿惡業力，障蔽妙明，不能顯現，淪於異類。遂致知識陋劣，除
求食避死之外，了無所知。譬如大寶銅鏡，經劫蒙塵。不唯毫無光明，
即彼銅體，亦不顯現，直同廢物。忽遇智人，知是寶鏡具有照天照地
無邊光明。遂日事磨礱，初則略露鏡體，次則漸發光明。及乎磨之至
極，則照天照地之光，全體顯現。無智之人，方始貴重，視為至寶。
須知此光，鏡本自具，非從磨得。雖復自具，倘無磨礱之緣，從劫至
劫，亦無發光之日。一切人天六道眾生心性，悉皆如是。由無始來，
惑業障蔽，不能顯發本具妙明。迷背真性，造生死業。大覺世尊，知
諸眾生一念心性，與佛同儔。因茲種種方便，隨機說法。普令修習戒
定慧道，以期斷惑業而複本有，圓福慧以證法身。又令世人發慈悲心，
戒殺放生。良以我與一切眾生，皆在輪迴之中。從無始來展轉相生，
展轉相殺。彼固各各皆為我之父母兄弟姊妹兒女，我亦各各皆為彼之
父母兄弟姊妹兒女。彼固頻頻由惡業力，或於人中，或於異類，受我
殺戮。我亦頻頻由惡業力，或於人中，或於異類，受彼殺戮。久經長
劫，相生相殺，了無底止。凡夫不知，如來洞見。不思則已，思之則
不勝慚愧悲憫矣。我今幸承宿世福善，生於人道。固宜解怨釋結，戒
殺放生。令彼一切有生命者，各得其所。又為念佛迴向淨土，令得度
脫。縱彼業重，未能即生，我當仗此慈善功德，決祈臨終往生西方。
既往生已，即得超凡入聖，了生脫死，永出輪迥，漸證佛果矣。且愛
物放生，古聖先賢，皆行此事。故書有鳥獸魚鱉咸若之文，而文王澤
及枯骨，況有知覺之物哉。至於簡子放鳩，子產畜魚，隨候濟蛇，楊
寶救雀。此固聖賢一視同仁之心，尚不知其蠢動含靈，皆具佛性。展
轉昇沈，互為怨親，及將來決定成佛等義。迨至大教東來，三世因果，
及生佛心性平等無二之理，大明於世。凡大聖大賢，無不以戒殺放生，
為挽殺劫以培福果，息刀兵而樂天年之基址。古云：「欲知世上刀兵劫，
須聽屠門半夜聲。又云，欲得世間無兵劫，除非眾生不食肉。是知戒
<pb n="233"/>
殺放生，乃拔本塞源之濟世良謨也。故陳智者大師，買臨海江滬溪梁
六十餘所，亙四百餘裡為放生池。請敕立碑，禁止漁捕。有偷捕者，
動輒得禍。直至唐貞觀中，猶然如是。唐肅宗乾元二年，詔天下諸州
各立放生池，敕顏真卿撰碑文，並書丹。有云我皇舉天下以為池，罄
域中而蒙福，承陀羅尼加持之力，竭煩惱海生死之津。揆之前古，曾
何仿佛。宋真宗天禧元年，詔天下立放生池，而杭州西湖，亦宋之放
生池也。明蓮池大師立放生池於上方長壽二處。其戒殺放生文，流通
天下。迄今三百餘年以來，景仰高風，慈濟物類之緇素通人，何可勝
數。或曰，鰥寡孤獨，貧窮患難，所在皆有。何不周濟，而乃汲汲於
不相關涉之異類。其緩急輕重，不亦倒置乎哉，答曰，子未知如來教
人戒殺放生之所以也。夫人物雖異，佛性原同。彼以惡業淪於異類，
我以善業幸得人身。若不加憫恤，恣情食啖。一旦我福或盡，彼罪或
畢，難免從頭償還，充彼口腹。須知刀兵大劫，皆宿世之殺業所感。
若無殺業，縱身遇賊寇，當起善心，不加誅戮。又況瘟疫水火諸災橫
事，戒殺放生者絕少遭逢。是知護生，原屬護自。戒殺可免天殺，鬼
神殺，盜賊殺，未來怨怨相報殺。鰥寡孤獨，貧窮患難，亦當隨分隨
力以行周濟。豈戒殺放生之人，絕不作此項功德乎。然鰥寡等雖深可
矜憫，尚末至於死地。物則不行救贖，立見登鼎俎以充口腹矣。又曰，
物類無盡，能放幾何。答曰，須知放生一事，實為發起同人，普護物
命之最勝善心。企其體貼放之之意，中心惻然，不忍食啖。既不食啖，
則捕者便息。庶水陸空行一切物類，自在飛走游泳於自所行境，則成
不放之普放。非所謂以天下而為池乎。縱不能人各如是，而一人不忍
食肉，則無量水陸生命，得免殺戮，況不止一人乎。又為現在未來一
切同人，斷鰥寡孤獨貧窮患難之因。作長壽無病，富貴安樂父子團？，
夫妻偕老之緣。正所以預行周濟，令未來生生世世永不遭鰥寡等苦。
長享受壽富等樂。非所謂罄域中而蒙福乎。何可漠然置之。子審思之。
戒殺放生，畢竟是汲汲為人，抑止汲汲為物，而緩急輕重倒置乎。南
潯極樂寺外，向有放生池以磡未全砌，遂致坍塌兼復多年末浚，淤泥
充滿。每有善士就河放生。雖發善心，生難獲益。其旦蒙放而暮復遭
捕者，當居多半。若近大江，則固宜放之江中，小河則斷非所宜。園
<pb n="234"/>
林大師心有不忍，擬欲深浚其池，外築圍牆以為防護。俾放生有地，
而盜捕無由。其意亦良厚矣。尚未開工，適普陀覺三大師至，一見即
志道相契。旋以寺事付託，而已則放下萬緣，專修淨業焉。覺師纘承
舊緒，即欲速成其事。但以工程浩大，獨力難成。擬募闔鎮善信共襄
勝事。祈予作序。<little>（下略）</little>

<h2>金陵三汊河法雲寺放生池疏</h2>
金陵為文獻之邦，素稱佛國。其地之人，多有大乘根性。以大法
東來，百七十餘年，只在北方。至吳孫權赤烏四年，康僧會尊者，行
化至此。以感佛舍利降臨，孫權為之建塔修寺，以宏法化。至晉而佛
馱跋陀羅，譯華嚴經，亦在其地。宋齊梁陳以來，譯經宏法，大有其
人。一則宿昔熏陶，善根所使。一則山水崇深，地靈所致也。迨至唐
肅宗時，顏魯公真卿，適守是邦。詔天下諸州各立放生池，命魯公撰
文。其曰，舉天下以為池，罄域中而蒙福。是豈獨為物計哉，蓋欲有
所感也。今清涼山下烏龍潭，乃魯公自立之放生池。魯公精忠貫日月，
文筆動風云。而且篤信佛法，極意護生。其懿德弘慈，千百年後，莫
不景仰。近來世道人心，陷溺已極。天災人禍，頻頻降作。懮世之士，
以為此等業果，皆由殺起。倘能知物不可殺，則斷無殺人之理。由是
各懷慈善，互相扶持。自可移風易俗，感召天和矣。於是馮夢老，王
幼農，龐性存，魏梅蓀等諸居士，謀立放生池。以提倡息殺行慈之道，
企敦民胞物與之風。以烏龍潭魯公故址，不能通江。另覓三汊河方家
下圩，其地寬敞，有百數十畝。足可以建立道場，開池放生。幸其地
主方君峻生，元屬樂善君子。只取半價，亦可謂希有功德矣。議甫成，
而予適至金陵。魏君以其事告予，且令作疏，以為之倡。予常痛近世
殺劫之慘，欲挽無力。因彼之請，觸動予懷。予前撰南潯極樂寺放生
池疏，已將吾人與物類之本具真心，及隨業昇沈，併殺生護生之現未
果報，撮略言之，茲不縷述。冀諸位檀越，同發善念，同捐淨資。俾
此舉速得成功，庶物類各得其所。其功德利益，無量無邊。豈特現世
萬禍冰消，千祥雲集。而未來世之銜恩報德者，正不知其幾千萬億也。
須知放生原為戒殺，戒殺必從契素始。倘人各戒殺，人各契素。則家
<pb n="235"/>
習慈善，人敦禮義。俗美風淳，時和年豐。何至有刀兵劫起，彼此相
戕之事乎。此挽回天災人禍，正本清源之要務也。凡有欲家門清泰，
身心康寧，天下太平，人民安樂者。請皆於戒殺放生契素念佛中求之，
則求無不得矣。

<h2>金陵三汊河法雲寺增設佛教慈幼院疏</h2>
　　乾為大父，坤為大母。民吾同胞，物吾與也。故孔子以老安少懷
為志，如來以普度眾生為心。以一切眾生，皆具佛性。皆是吾人過去
父母親屬，皆於未來得成佛道。其有由惡業力，墮於水陸空行異類之
中，其佛性固無少損。其貪生怕死，避苦求樂之心，與吾人初無少異。
由是馮夢老邀同諸居士，發起法雲寺念佛放生道場，以為提倡。冀一
切善人，咸體天地父母之心，共懷民胞物與之念。弭自他之殺業，培
菩提之道本。豈獨注意於區區一道場而已哉。蓋欲感發於普天之下也。
而惻隱之心，無所不至。凡一切鰥寡孤獨，顛連困苦，無所倚賴者，無
不欲為救援。但以財力維艱，於法雲寺放生池旁隙地增設一慈幼院。
取無父無母，無法存活之孤兒，養之教之，俾其成才而自立。免令凍
餓而死，以填溝壑，飽鴉犬。致彼祖宗斷祭祀，兼使國家少人民。其
心可謂真切懇執，知所先務矣。良以小兒一失父母，必至死亡。即或
稍能行乞，不至即死。以無力就學，亦不過終身為庸。何能開智識以
達本天姿，敦倫理以不悖人道乎哉。試思晉道安，唐一行，明妙峰，
皆孤兒也。由得為僧，遂致道傳天下，德被兆民。宋呂文穆，讀書土
窯，乞食活命。一僧憐而供給之，遂得高中魁選，致君澤民。故發願
有云，願子孫世世食祿，護持佛法。不信三寶者，勿生吾家。蓋其所
感深也。是知神龍之雛，每有沙磧之困。仁人能以斗升之水濟之，待
其羽翼既成，風雲際會，便能普天之下，悉降甘霖。縱令天姿庸常，
無此作略。而養其良知良能，俾各為良善，亦可以為天下太平之本。
況孤兒既多，當必有出類拔萃，堪能成道立德，參贊化育，如道安一
行妙峰文穆者。其教養成就之功德，何可稱量乎哉。所願仁人君子，
一切善信，各推幼幼之心，勿吝涓涓之助。須知施為福本，天道好還。
我既濟人之孤，則己之子孫，當必多皆出類拔萃，大有作為。決不至
<pb n="236"/>
困苦顛連，無所吁告耳。宋範文正公，唯以濟世濟人為事。其子孫至
今，多有達者。固知急人之急者，其自己與子孫，世世生生，皆不至
有急而待人周濟也。倘能俯納芻蕘，不惜家珍，俾此舉大成，豈特孤
兒之大幸哉，實天下國家之大幸也。

<h2>普勸施資助刻大藏疏</h2>
　　夫大藏者，乃般若之叢林，真如之府庫，一切世出世間諸法之淵
海也。舉凡如來究竟親證之道，眾生即心本具之法，及十方世界之廣，
三世因果之微，與夫日用倫常孝弟慈善之道。悉皆顯闡贊導，了無佚
遺。以故宏法大士，莫不以流通大藏，為宏法利生之急務焉。刻大藏
經，與單刻一二部經論有異。不得謂此功德大，彼功德小，此法當機，
彼不當機。良以一大藏雖有經律論，及西竺此方種種著述，部類各別，
卷數逾萬，總是一部大藏經故。既是一部，何可割裂疆域，妄分優劣。
譬如萬川歸海，同一咸味。百華成蜜，同一甜味。卉木雖有大小，春
光原無偏僻。形相雖有殊異，明鏡豈有二照。如修九層之塔，施磚石
於各級，功德同等。如鑄千尺之佛，鎔金銅於一爐，那分高低。但可
即末以得本，豈宜執源而廢流。菩薩度生，不見能度所度之相。菩薩
行施，不著色聲香味觸法。故得一心無住，三輪體空，致其福德，直
與十萬虛空，同一廣大悠久。一大藏教，雖有大小權實，偏圓頓漸，
顯密真俗，禪淨性相，種種不同。然其心光血脈，固皆融會貫通，一
無滯礙。如帝網千珠，重重交映。如佛殿千燈，光光相涵。助刻壇越，
但取錢不落空，勿論刊刻何種。庶經理之人，少費心力，而汪洋大藏，
速得圓成矣。倘或以分別心，妄生揀擇，則人各傚尤，必致或有一種，
多人願刻，以成重複。或有一種，無人發心，常時闕漏。功德雖有，
緩急失當。全藏流通，知在何時。況此時經理校對，悉皆有人。勝緣
難再，忍令錯過耶。須知為實施權，權是實家之權。開權顯實，實是
權家之實。如來說經，菩薩造論。若無西竺此方諸宗古德著述，輔弼
翼贊。何能中外流通，至今不替。且世主治國，尚賴文武輔弼，方得
萬民仰德而畏威，觀光而自化。況如來所證之三德秘藏，實相妙理。
若捨古德隨順機宜種種發揮，則佛心所證，唯佛與法身大士能知。其
<pb n="237"/>
餘劣機眾生，將何由而知，何由而證乎哉。是知一大藏萬餘卷經，同
是一法，何可分別。所願施資助刻諸大檀越，同以無所住而生心，不
住法而行佈施。則一大藏之不思議功德，人人各獲全分。如一月當空，
萬川普映。一氣值節，大地皆春矣。

<h2>吉林哈爾濱創建極樂寺疏</h2>
　　佛法流通，利益無量。天機深者得其深，即可明心見性，斷惑證
真。天機淺者得其淺，亦可改惡修善，希聖希賢。良以如來設教，雖
則正為出世，而隨順機宜，循循善誘。故於經世之道，亦復發揮淨盡，
毫善弗遺。遇父言慈，遇子言孝，兄友弟恭，夫倡婦隨。凡一切倫常
日用之道，與儒教所說，了無異致。其所異者，一一各示三世因果，
善惡報應。使人心存敬畏，不敢逾越。雖在暗室屋漏之中，常如面對
佛天。即下而貪殘暴惡之倫，絕無信心。以久聞因果報應之事，其心
已冥受制伏，亦不至十分酷烈。觀於列國殺人殉葬，以多為榮。佛教
東來，遂滅此風，可以見矣。其入人深而利益溥，譬如杲日麗天，生
盲悉獲安樂。陽春回地，焦芽亦荷生成。誠所謂如來不出世，萬古冥
若夜遊。佛法若流通，人天悉有恃怙。教傳東震，年將二千。其閒具
聰明叡智之姿，立掀天揭地之業。學識通人天，節操陵風雲者。莫不
崇奉護持，極力流通。不惜巨資，建立塔寺。以其陰翼治道，顯淑民
情，使民日遷善而不知所以為之者。故古今首出庶物之人，莫不以流
通佛法，為天下太平，萬國咸寧之基址焉。吉林哈爾濱，僻處邊陲。
在昔但為華俄漁場而已。自鐵路開通，遂成歐亞交通重要地點。萬商
雲集，各行星羅。校京津滬漢，無多讓焉。但以寺宇絕無，高僧不來
駐錫。經典未布，人民無緣培修。中東鐵路監察局長陳飛青君，宿植
德本，篤信佛乘。欲使濱江同人，咸沐如來法化。特向中東路局，請
地數畝，擬建十方叢林，命名極樂，以宏佛法而資信仰。其紳商首領，
若某某等數十人，莫不皆本已立立人之心，行自利利他之事。為之協
力贊襄，以速其成。其建築規模，悉仿內地大寺之制。以倓虛法師，
博學多聞，深通經教，志切宏法而利人，因請為住持。祈其寺成之後，
長年講經。俾蒞濱人士，咸知修身淑世之道，與夫了生脫死之法。兼
<pb n="238"/>
復堂開蓮社，繼廬山之遺風。室闢閱經，窮修持之秘要。但以平地建
築，與長時宏法。其事體甚大，其費用甚繁。以故懇祈當道長官，巨
紳富商，及一切善信人等。各各發菩提心，行方便事。打開寶藏，培
植福田。輸金輸粟，轉勸轉募。俾含空寶殿，指日成功。滿月金容，
經劫常住。高僧蒞止，經典流通。蓮社開，而淨土之宗風丕振。經教
宣，而苦海之舟筏長存。從茲人慎三業，戶敦十善。勝殘去殺，同登
仁壽之域。信願念佛，共生極樂之邦。將見出資善士，常蒙佛天護佑。
當必災障冰消，吉慶雲集。身心安泰，家門靜謐。富壽康寧，現生獲
箕疇之五福。尊爵上章，後裔納伊訓之百祥矣。

<h2>杭州彌陀寺啟建蓮社緣起疏</h2>
　　一切眾生，一念心性，與佛全同。而其居心行事，與佛全異者，
其故何也。良以迷本具之性德，逐妄合塵。以性具無著之戒定慧，反
作逐境染污之貪瞋癡，遂造隨事爭執之殺盜淫。由是之故，輪迴六道，
受諸極苦。久經長劫，莫之能出。大覺世尊愍之，興無緣慈，運同體
悲。示生世閑，成等正覺。說法四十九年，談經三百餘會。其閑教隨
機異，法以緣殊。大小偏圓，權實頓漸，各就機宜，令得利益。於中
求其三根普被，利鈍全收。下手易而成功高，用力少而得效速。不斷
惑業，得預海會。即此一生，定出輸回者。無如信願念佛，求生西方
之殊勝超絕也。以故華嚴法華等諸大乘經，文殊普賢等諸大菩薩，馬
鳴龍樹等諸大祖師。悉皆極力贊揚，普勸往生。迨至大教東流，遠公
大師，隱居廬山。創開蓮社，宏通此法。最初結社之時，高僧鉅儒之
預會者，凡百二十三人。若終公之世，三十餘年之內，其入蓮社而念
佛名。蒙接引而得往生者，則多難勝數也。自茲厥後。代有高人。宏
揚蓮宗導利含識。宋初永明大師，住持淨慈。<little>（淨慈初名永明）</little>圓修萬
善，偏贊淨土。恐學者不知自力佛力之所以然，作四料揀，以為指南。
俾上中下根，若凡若聖，皆有遵循。若非彌陀化身，何克臻此。後有
省常法師，當太宗真宗之際，住持昭慶。慕廬山之遺風，結淨行之蓮
社。而王文正公旦，首先歸依，為之倡導。凡宰輔伯牧，學士大夫，
稱弟子而入社者，有百二十餘人。其沙門則有數千。而士庶則不勝記
<pb n="239"/>
焉。明季蓮池大師，參禪大悟之後，力修淨業，重興雲棲。以契理契
機，莫過淨土。遂著彌陀經疏鈔，發其甚深旨趣。淨土宗風，為之丕
振。而一生悲敬雙修，事理不二。以故戒殺放生，濟孤利冥之懿范，
數百年來，中外景仰。清雍正閒，省庵法師，住持梵天。宏闡淨土，
不遺餘力。其勸發菩提心文，堪與日月爭光，虛空等壽。由此諸祖心
光所映，杭州人士多皆信向。又以山水佳勝，高人蔚生。而人以類聚，
故法門知識，亦多蒞止。因茲法化之盛，校各處為優。地靈人傑，法
以緣興，信非虛語。迨光緒初年。玉峰法師，創建彌陀寺，為淨土道
場。鑿山鐫經，宏揚淨土。雖其道德不敢與永明諸祖相比。而其誓願宏
深，語言痛切，不愧為淨土嚮導，法門知識。繼往開來，厥功實非淺
鮮。自後國家多故，住持非人，遂致一敗塗地。近數年來，各界眼界
大開。凡有志於學聖賢者，無不研究佛學，修持淨業。某某等諸居士，
不忍令此道場，長時湮沒。公推智慧法師為住持。以期提倡蓮宗，普
利一切。智師以己立立人，自利利他為心，仰效前修，特開蓮社。每
月六齋日，舉行一次。有信心者，同來念佛。念畢少頃，恭請智師，
或餘知識，或通法居士，陞座講演淨土法門中切要理事。俾諸人克治
習氣，增長信心，誠盛舉也。<le>（光）</le>與智師，志同道合，乃委其敘述緣
起，以為一切大眾勸。宋時長蘆賾禪師，景仰廬山蓮社，啟蓮華勝會，
而普賢普慧二菩薩，夢中祈其書名。故知此會，是名最勝法施之會。
凡入會者，各宜勉旃。又近世之人，多務虛名，不修實行。口雖念佛，
心與佛違。譬如藥忌並服，何能愈病。必須念念克治自己習氣。心心
憶念彌陀洪名。凡有與佛不合之念頭起，則自責曰，汝念佛求生西方
之人，何可起此念乎。正念一起，邪念自消，決不許其稍住頃刻。必
使心中淨無瑕穢，如淨琉璃，內含寶月。諸惡莫作，眾善奉行。信願
持名，決定求生。方為真正修淨土人。若有一念求來生人天福報之心，
即修持精純，亦名違背佛教。雖種善根，而了生脫死，當在驢年。可
不哀哉。此段雖於緣起無涉，實為修持要義，故拉雜書之。

<h2>杭州南高峰榮國禪寺重修寶塔疏<little>（代住持振機作）</little></h2>
　　大覺世尊，愍諸眾生，迷本妙心，輪迴生死。示生世間，成等正
<pb n="240"/>
覺。隨眾生根，為說妙法。普令有情，悉獲利樂。及至一期事畢，示
現滅度。又以悲心無盡，特碎全身為八斛四斗舍利。分佈天上人間，
以為未來眾生滅罪植福，出離輪迴度脫生死，直至成佛之無上第一不
可思議因緣。由是凡有得佛舍利者，無不高建寶塔，藏於其中。普令
自他幽顯，同消宿業，同種善根也。南高峰者，省會之名山，浙江之
巨鎮。自下至頂，高一千六百餘丈。登巔遠望，長江若帶，西湖如杯。
極湖山之勝概，豁達士之胸懷。與北高峰對峙，相去十餘裡。層巒疊
嶂，蜿蜓盤結。山勢既峻，能興雲雨，故其上多奇云。山峰高出雲表，
時露雙尖，望之如插，因目之為雙峰插雲，為西湖十景之一。五代石
晉天福間，浙江時屬吳越。有梵僧自西竺來，登南高峰之巔，見其遠
望無極。遂欣然曰，於斯可以立大覺世尊之表相，令四遠望者，同種
善根。因出舍利一顆，托有德望僧道圓，稟吳越國主文穆王，為建寶
塔。高七層，通計十丈。其規模制度，精妙絕倫。於下建寺一所，名
為榮國。以如來舍利來儀，為國榮慶故也。歷漢周宋元明清，以迄於
今，年滿一千。其間革故鼎新，已非一次。現今寶塔崩壞，止存一級。
寺院傾頹殆盡，破屋數間，不蔽風雨。前住僧人，不堪其苦，遂即捨
去。<little>（機）</little>近方接住，奉侍香火。竊念前人建塔，原為國民植福。今已
崩壞將盡，忍令古跡泯滅，損西湖之勝景，荒眾生之福田乎。觸目傷
心，不遑安處。擬欲即興工作，揭底重修。又以前人造法，難以經久。
今不得不深慮而預防之。緬維古人建塔，原為藏如來之舍利，令其遠
而望者，近而禮者，悉種善根，同得解脫。至其塔中設道，屈曲宛轉，
從下漸昇，以至厥頂。四面開窗，以瞻四方。無非欲令眾生，了知欲
獲佛果，必須腳踏實地，斷惡修善，從凡至聖，漸次增進。既能身登
上地，自可永斷凡情。由茲徹見真空，何難直證妙覺。然由中空，致
不堅久。又無知之人，不知古人之用意處，每以登高望遠為事。則褻
慢實深，獲罪非淺。今擬中不設道，通做實心。中豎鐵柱，以為剛骨。
一免烈風地震之摧殘，一免遊戲登臨之罪咎。則唯得其益，不受其損。
當為佛天所允許，善信所贊成也。但以工程浩大，非三萬餘圓，不克
成辦。因恭繪塔圖，謹述愚誠。懇祈十方檀越，感佛恩德，發菩提心。
打開寶藏，培植福田。俾巍巍寶塔，復峙雲中。穰穰眾生，重瞻法相。
<pb n="241"/>
滅過去之罪業，種未來之善根。將見佛天雲護，災障冰消。身心安泰，
家門迪吉。前程隨心地以遠大，定獲富壽康寧之徵。餘慶偕厚德以無
疆，永膺簪纓爵位之福矣。

<h2>佛頂山萬年水陸募緣疏<little>（此其懸敘下敘事不錄）</little></h2>
竊以無緣之慈，方能度無緣之輩。非常之事，必須待非常之人。
溯水陸之緣起，由觀音之善權。現面然以警阿難，懇如來以宣秘咒。
普使肌虛，悉獲飽滿。咸令鬼獄，盡生人天。迨至大教西來，梁武御
極。虔修齋戒，感通幽冥。夢孤魂以求度，遂設法以薦拔。廣請禪教
之高僧，遍閱顯密之奧典。運絲綸之叡藻，制水陸之儀文。仗三乘三
密之真詮，承萬德萬靈之威力。銷鎔惑業，滅除罪愆。若輕霜之對於
赫日，猶片雪之落於洪爐。利益難名，功勛罔測。其有往劫根熟，即
捨苦域而頓超樂邦。縱令宿世機生，亦昇人天而永離鬼獄。以故當時
求佛證明，滅燭而燭遂自然。後代依科作范，薦親而親蒙度脫也。

<h2>杭州石經山彌陀寺募修葺殿堂寮舍並浚放生池疏</h2>
　　天下名勝之宣傳宇宙者，必先有其地，而後得其人，則其名始著。
是勝地名山，端賴有儀刑現未之具德高人，方可令人寤寐神馳，以生
景仰。若廬山之以遠公著，雲棲之以蓮池重也。浙江山水冠天下，其
地素稱佛國。高人哲士，相繼而出。殆所謂地靈則人傑耳。清同治閑，
妙然法師，專修淨業。以彌陀一經，普被三根。實華嚴歸宗之要義，
亦末法最勝之慈航。擬欲鐫諸山石，以垂永久。俾現未見者聞者，同
種善根以生正信，修淨業以往西方。因見城北松木場，石岩高峻，石
性堅致。乃買其地址，倩工開鑿。請善書之沈善登居士書之。居士遂
棲鄧尉山，先請四位發菩提心道友，晝夜念佛，以為加持。自己放下
萬緣，齋沐敬書。凡書一字，必先禮佛三拜，持佛號一百八聲，結印
持穢跡金剛咒七遍，跪而書之。寫經之外，息心念佛，不提餘事。以
此佛力法力加持功德，冀現未一切若見若聞之人，悉發菩提大心，頓
出娑婆穢苦。如此五十三日，千八百餘字，方始書畢。字大幾寸，鐵
畫銀鉤，遒勁圓潤，誠為希有。然師遂為鐫刻，深及八分。日持佛號，
<pb n="242"/>
以為加持。尚未畢工，即已西逝。其友玉峰成方二法師，先固相與輔
弼，至是遂力任其事。石經刻成，飾之以金。凡屬見者，莫不肅然起
敬。生希有想。則全經功德，固已印於八識田中，作未來往生西方，
究竟成佛之種子。是蓋以佛力，法力，及三師沈居士之心力，為增上
緣，以顯發見者聞者性具功德，俾其終得受用耳。由是諸檀越悉皆歡
喜，爭先布金。遂得佛殿僧寮，一一悉備。居然一專修淨業之大道場。
所謂地由人著者，非乎。三門之外，開一池塘，以放水族諸物。繼雲
棲天台之慈行，令將登鼎鑊以充口腹者，咸得游泳其中，以盡天年。
乃所以息刀兵而弭殺劫之最上良策也。自建立以來，迄今五十餘年，
悉守成規，無忝前修。近數年來，住持才力薄弱，頗形艱難。既無田
產以充常住之需用，又無道德以感檀信之供養。此之道場，幾將湮沒。
諸居士懮之，去秋強智慧法師為住持。因特開蓮社，以紹玉峰之業。
必期四眾同念彌陀，同求往生，復以轉化一切，悉皆同辭五濁，同登
九品而後已。其殿堂寮舍，已經五十餘年，未曾修葺。兼以今夏風災，
諸多坍塌破壞。若不即修，久則更難為力。而且放生池多年未浚，淤
泥充滿。於放生一事，大有所礙。擬欲開拓浚掘，悉皆加倍。外豎圍
欄，以為防護。庶放生得所，而盜捕無由。俾流水智者慈雲蓮池之慈
惠，永久無替。豈徒曲全物命，實欲啟世仁慈。徜能人各不殺，則世
道有不太平者乎。但以工程浩大，所費實繁。祈<le>（光）</le>作疏，偏懇諸
大檀越。各發菩提之心，共植出世之業。捐寶海之涓滴，成梵宇之莊
嚴。須知祇園始經營，天界之宮殿已現。佛念纔發起，淨土之蓮華即
生。流水所濟之魚，已作十千天子。智者所放之物，多為海東王臣。
古既如是，今豈不然。以如是因，感如是果。倘能不惜五家所共之殊
珍，成就三寶興隆之勝舉。將見現生永膺多福，臨終高登九品。庶可
圓彰本具之佛性，速證無上之菩提矣。

<h2>募建普陀山輪船碼頭疏</h2>
　　觀音大土，誓願宏深。濟度無方，津梁罔測。絕攀緣而赴眾感，
如一月普印於千江。住真際而應群機，猶陽春遍育乎萬卉。悲運同體，
慈起無緣。尋聲救苦，處處現應化之身。隨類逐形，在在作迷途之導。
<pb n="243"/>
恩周庶類，澤潤蒸民。冀含識親見性天，固已無剎不赴感。欲眾生投
誠有地，特示應跡於普陀也。由是歷朝欽敬，舉世尊崇。佛殿經樓，
傑出於雲霄之外。偉文瑰筆，輝煌乎瀛渤之中。按華嚴經入法界品，
善財南參第二十八，於補怛洛迦，參觀世音菩薩，即此山也。在昔大
教未來，道場未開。凡俗雖莫睹夫慈容，仙真固常瞻乎佛日。故秦之
安期生，漢之梅子真，晉之葛稚川輩，悉皆寄寓此山，修真養道。及
至朱粱開山，四眾始知歸向。報德心切，不憚梯山航海之勞。投誠情
殷，必致瞻儀接足之敬。但以輪船無有碼頭，常須小船接送，稍有風
浪，甚屬危險。年力壯盛者猶可，老弱婦女，更為可慮。是則碼頭不
修，實為大士慈悲心中一大憾事，亦屬善信報答分中一大歉事。第以
颶風一起，則怒浪衝激，數萬斤巨石，直同轉丸。若非下大資本，斷
難永久不壞。以故近來發心者眾，而卒未實行者。以工大費鉅，恐不
久長，則徒費金錢，枉勞心力耳。大護法蘭舫祝公，與其子伊纔。素
固熱心公益，兼復篤信三寶。愍此情形，發菩提心。雖知不易建立，
而必欲實行其事。非秉如來自利利他，孔子已立立人之心，能有是勇
毅乎哉。然此功德，非數十萬金，固弗能辦。非但已力不足，亦欲善
與人同。因以緣起，委<le>光</le>敘述。<le>光</le>住山多年，深知其事之難。又
幸祝
公志在利人，為之提倡。必有與祝公同其心力財力者，群起而和之，
眾志成城，何難成辦。況普締夫四眾報恩誠心，仰契乎大士慈悲願力。
將見海若風伯，亦當上遵聖意，下順凡情。常相擁護，俾永無虞。庶
後之禮大士者，悉免虛驚，穩登彼岸也。經云，若令眾生生歡喜者，
則令一切如來歡喜。故知或以一言，或以一圓。贊成此舉者，一切諸
佛，悉皆歡喜。況其多多者乎。即彼最少功德而論。譬如一滴，投大
海中，直下與大海同其深廣，同其悠久。多者又何待論。今秉志心，
以淨財投於覺海，必至業海乾枯，福海洪深，以迄覺海圓澄而後已也。
懇祈入寶山者，切勿空手。沐法澤者，務報佛恩。

<h2>天台山上方廣寺募修三聖殿疏</h2>
　　天台，為東南第一名山，上方廣，乃天台開山之第一古寺也。溯
自東晉曇猷尊者，以神通道力，降伏山神，而為開山，創建此寺。初
<pb n="244"/>
名石橋寺，以在石橋之側，過石橋則有方廣寺，乃五百應真寄居之聖
寺，非道鄰應真者，莫能一見。猷師曾入其寺，受齋而出，知其為應
真之所示現無疑。後人慕應真之勝跡，遂名石橋為方廣云。方廣寺之
最高處，為西方三聖殿，向為念佛堂，正殿三楹，供三聖像，以作禮
念之所，兩邊二楹，以作念佛僧安住之捨。竊以法門無量，皆須斷盡
煩惑，方可了生脫死。唯念佛一法，但具真信切願，皆可仗佛慈力，
往生西方。以故古今出格高人，莫不注重此法，自行化他，以期一切
同人，咸於現生超凡入聖也。方廣寺之三聖殿，歷年久遠，材木腐朽，
早宜重新，奈住持以資斧無出，且待時機。今年三月初，來一客僧，
住其中念佛，頗著勤懇。至四月初四夜，自化其身於三聖殿，及寺眾
咸知，則火已大熾，無法挽救矣。然幸只燒此處，餘未延及。不知此
僧特欲重新此殿而為此舉耶，抑山靈欲重新而使彼為此舉耶，抑佛菩
薩五百應真欲大宏淨土法門，俾一切出資助修諸善信，同仗此善根，
出此苦娑婆國土，生彼極樂世界，而令彼為此舉耶。今住持即欲重修，
祈<le>光</le>作疏。乃述其開山建寺，及此殿早宜重修，而適逢此因緣，以祈
一切檀越，念淨土法門具契理契機之妙，此僧有為法捐軀之誠，各捨
淨資，贊襄勝舉，其為功德，唯佛能知矣。

<h2>普陀山伴山庵募修大殿疏<little>（代撰）</little></h2>
　　圓通大士，示跡普陀，誓願無疆，慈悲莫測。絕攀緣而赴眾感，
如一月普印於千江。住真際而應群機，猶一雨遍潤乎萬卉。伴山庵者，
法雨之分藍，大士之別院也。暮鼓晨鍾，接普濟之清韻，拈華豎拂，
承法雨之家風，輔弼兩寺，宏闡一乘，因是之故，名曰伴山。第以創
建以來，歷年久遠，革故鼎新，代有其人。迄今雨淋日炙，霧浸雲蒸，
復將傾頹，急宜修葺。衲披剃本院，遍參諸方，一朝踏破草鞋，致令
腳跟點地。由是倦飛知還，忘緣樂道，得故鄉之風月，持別庵之門庭。
睹茲形勢，觸目驚心，常恐金容掩色，不鏡三千之光，普門扃戶，難
由廿五之路。欲徹底以掀翻，複本來之面目。奈工大費鉅，缽罄囊空，
爰述鄙誠，遍募檀越。懇祈發菩提心，行方便事，捨本有之家珍，培
不朽之功德，量力隨緣，施金輸栗。庶含空寶殿，指日可成，滿月金
<pb n="245"/>
容，經劫常住。使南參緇素，東請僧俗，登門歸命，睹相發心。了知
相相離相，親證實相之妙相，門門普門，直入無門之法門。展劫外之
玄風，翼寰中之郅治。其功德利益，豈語言文字所能形容者哉。

<h2>啟建普門無遮普度勝會大道場募緣疏<little>（代撰）</little></h2>
　　觀音大士，乘大願輪，以普門法，度脫眾生。言普門者，以法法
頭頭，皆歸實相，根根塵塵，悉證圓通，無有一法，不通涅槃，故曰
普門。又復上中下根，皆使就路還家，善惡中庸，無不等蒙攝受，無
有一人，不垂慈濟，故曰普門。但以眾生在迷，妄於根塵等境，起惑
造業，因業受苦，久經長劫，了無出期。故致天災人禍，更迭而興，
水火刀兵，相繼而起。豈天之枉虐斯民，實民之往業所感。若不歸命
大士，則苦果復生苦因，倘能懇恩蓮座，則善緣當獲善報。竊念吾潮，
近年以來，屢遭瘟疫，又經兵災，復罹地震，水旱蟲蝗，不時見告。
因茲數端，以致死亡貧困者，實繁有徒。縱有幸而獲免，未受損傷者，
亦復懮怖戰兢，如吞棘蓬，如坐針氈，苦毒衷懷，無處吁訴。<little>（某等）</little>
由是謹發虔心，歸命慈父，企滅已往之愆尤，預培將來之福祉。擬某
年月日，於南海普陀山法雨禪寺，啟建普門無遮普度勝會大道場七晝
夜。仗此良因，俾亡者蒙佛接引，神超極樂之天，存者沐法威力，身
享康寧之福。宿業消而在在解脫，謀為順而事事亨通，轉煩惱之逼迫，
成自在之逍遙。各各先亡祖禰，俱獲超昇，人人後代兒孫，常納吉慶。
但此道場，費用實繁，懇祈吾邑善信人等，同發善心，共襄勝事，則
功德無量矣。

<h2>上海殘疾院勸捐疏</h2>
　　一切眾生，心性原同，而其身心受用，苦樂懸殊者，以宿世之修
持不一，致今生之感報各別也。故經云，欲知前世因，今生受者是，
欲知來世果，今生作者是。感應篇云：「禍福無門，唯人自召，善惡之
報，如影隨形。是以君子樂天知命，不怨不尤，聿修厥德，自求多福，
以期消滅宿業，培植來報也。世之最可憐可憫者，莫過於貧無衣食之
瞽目殘疾人。均是人也，人皆眼目明瞭，徹見一切，彼則雖處光天化
<pb n="246"/>
日之下，無異暗室幽谷之中。人皆手足完全，隨意動作，彼則肢體殘
缺，諸凡不便。如是之人，又加以無家室以庇身，無衣食以養體。彼
等同為天地父母之所生，固為吾之同胞。吾人幸受天地父母之所覆載，
而境遇稍亨。若不設法，令彼身有所託，心有所依，俾其宿業消滅，
來報勝妙，便失天地父母平等生育之心，兼負天地父母錫吾福樂安適
之念。況乎博施濟眾，老安少懷，視民如傷，恩先無告，古聖賢無不
提倡而躬行之，以為天下後世法。豈可不仰體天地聖賢之心，以行一
視同仁之道，而漠然置之乎。以故一亭王居士，特發大心，糾集同志，
立一殘疾院，於上海南車站附近，俾彼無家可歸之殘疾人，安住其中，
供其衣食，以盡天年。有手足不完具者，派人照護，其有目能視，手
能作者，隨彼身分，作諸工業，以稍貼補其服用。又請通達佛法之人，
數日一往其中，為彼演說改過遷善，閑邪存誠，信願念佛，求生西方
之法。俾彼等了知前因後果，聿修厥德，一心念佛，以期往生。庶可
永離娑婆生死輪迴之苦，常享淨土常樂我淨之樂，其為彼等慮者，可
謂懇切周摯，至極無加矣。然人眾既多，所費實繁，端賴富有力者，
發同體之悲心，捐無盡之寶藏，，補天地化育之遺憾，培自己莊嚴之法
身，則幸甚幸甚。

<h2>募修永嘉羅漢山景德禪寺疏</h2>
　　佛法深妙，非凡情所能測度。若非有大智慧，大辯才，大神通之
聖人。而欲化導愚俗，共歸正法，捨拘墟之劣見，開性具之正知，各
捨家珍，創建梵剎。俾得宏宗演教，作長夜之明燈，辦道修心，為苦
海之巨筏者，誠非易易也。永嘉羅漢山景德寺者，唐藤蘿尊者之所造
也。按寺志，尊者不知何許人，於武宗會昌二年，乘木浮海而至瑞安
巡簡司前，邑人異之，祈師登岸。由是一方之民，崇信景仰，有如活
佛。於是隨機開導，令生正信。逆知武宗將有滅法之兆，故其建立梵
剎，皆悉從緩。至中宗繼立，佛日重明，尊者乃普遍化導溫州屬邑，
共建梵剎十有八所，可謂大宏法化，為眾福田矣。羅漢山景德寺，乃
其一也。其山峰巒峻秀，景趣清幽，為永嘉之首鎮，洵修道之靈區。
其寺自唐迄今，歷一千一百餘年，其間宏揚法化，鼎革梵剎者，固難
<pb n="247"/>
悉數。現以久未修葺，佛殿僧寮，傾頹殆盡，尊者聖跡，將欲湮沒。
邑人潘監宗、吳碧華、葉健雄等數十人懮之，共議興復。然以時局艱
難，且縮小辦，擬建佛殿五楹，前殿三楹，兩廊寮舍十餘楹，俾凡禮
誦棲息，各得其所。安住數位精修淨業之比邱居士，常住其中，專修
念佛三昧，以期自他同出娑婆，同生淨土，為彌陀之弟子，作海會之
良朋耳。但以工程浩大，獨力難成，懇祈十方檀越善信人等，發菩提
心，行方便事，打開寶藏，培植福田，俾含空寶殿，指日成功，滿月
金容，經劫常住，蓮社開而見聞蒙益，淨宗闡而僧俗明心。將見佛天
雲護，吉慶駢臻，富壽康寧，現身獲箕疇之五福，尊徽高爵，裔世納
伊訓之百祥矣。

<h2>廬山青蓮寺啟建蓮社緣起疏</h2>
　　佛法廣大如法界，究竟如虛空，而其全體大用，悉在眾生一念心
中，但以迷而未悟，遂致於本無生死中，妄受生死輪迴之苦。故我釋
迦世尊，特垂哀愍，示生世間，以施拯濟。於是棄捨國榮，出家修道，
菩提樹下，成等正覺。欲使一切眾生，悉皆徹證自心，圓成佛道，於
是隨機說法，應病與藥。俾彼善根成熟者，頓證無餘涅槃，善根未熟
者，隨分各得利益。說法四十九年，談經三百餘會，雖則大小權實不
同，偏圓頓漸有異。在佛本心，無非欲直授己所證之覺道，以機多不
契，故不得不曲垂方便以攝受耳。致於出世本懷，未能頓暢。由是於
常途教理外，開一特別法門，所謂念佛求生淨土，使彼若聖若凡，若
愚若智，同於現生，出離生死。俾已破無明者，圓證法身，具足煩惑
者，亦登不退，其功勛利益，出於一代時教之上，誠可謂至圓至頓之
教外別傳也。以故一切大乘經中，無不顯闡贊導，一切菩薩祖師，無
不依教奉行，以其為三世諸佛普度眾生之大道，九界眾生圓證佛果之
妙法也。及至大法東來，遠公大師，首於廬山東林，宏揚此法。一時
緇素高人，咸皆雲集川赴。而廬山之名，淨土之法，人皆景仰而修持
焉。自茲厥後，所有律教禪密，莫不以求生淨土為返本還元之末後一
著，以故蓮風扇於中外，法利遍及古今。況茲時丁末法，人根陋劣，
更宜專修此法，以期現生了脫。而廬山最勝之地，青蓮寺適當其基。
<pb n="248"/>
高踞山巔，其形勢固天然一朵蓮華。故晉之黃谷大師，繼遠公之宏猷，
建寺其中，以闡揚蓮宗也。自晉迄清，千五百餘年，由高人相繼住持，
故蓮風常得丕振。至洪楊之亂，悉成劫灰，法道式微，無人恢復，致
令乾餘年選佛道場，竟成荒山，可不哀哉。爰有妙培大師，係微軍老
人之高足弟子，恪遵師訓，篤修淨業。特往紅螺，參學多年，今春來
游廬山，至其寺基，見其形如蓮華，而復前臨三疊之瀑布，後倚五老
之雄峰，左右則有獅子象鼻二峰，以為衛護，殆天造地設一淨土道場，
不忍永令湮沒，遂發願恢復，以宏蓮宗。乃與上海諸大居士商搉，先
募千餘元，用建念佛堂一座，僧寮數間，安真心辦道數人，六時行道，
用繼遠公芳規。待後有大功德主，則隨力擴充，以財力維艱，行道是
急，故不得不隨分隨力，以期修持得益，而不致有礙淨業也。其結社
之法，一遵遠公成規，人不論僧俗，必須具真信願，決定求生西方。
又須各持齋戒，清淨身口意業，朝暮課誦，三時念佛，除有病，及公
事外，概不得避懶偷安。暇則隨意禮誦坐禪，但取其於道有益而已。
唯不得習學詩文，泛覽俗典，以及閑談雜話，虛度光陰。昔遠公結社，
即有一百二十三人，悉皆佛門棟梁，儒宗山斗。今則人根陋劣，遠不
及昔，而即心本具之佛性，三根普被之法門，古今固無二致。則是心
作佛是心是佛之理，都攝六根，淨念相繼之事，豈不自我而修，自我
而證乎哉。用是謹立簡章，以勛同志。又祈諸大檀越，發菩提心，各
相護持，輸金輸粟，轉勸轉募，俾含空寶殿，指日成功，滿月金容，
經劫常住。蓮社興而宗風丕振，正法盛而災障潛消。將見佛天雲護，
吉慶駢臻，現生備膺五福，臨終高登九品。如是則可謂真大丈夫，真
佛弟子，上不辜於佛化，下不負於己靈。所願見者聞者，同修此道，
以一傳十，以十傳百，乃至遍界，則世界太平，人民安樂矣。不勝馨
香禱祝之至。

<h2>普陀山法雨寺募修天王殿及鼓樓疏</h2>
　　普陀名山，乃大士示跡之勝地，法雨禪寺，實國民祈福之道場。
創建以來，歷年久遠，革故鼎新，代有其人。兩頒內帑，前清蒙二次
敕修，遍募眾緣，亂後經一番締造。奈大海之中，咸霧颶風，摧殘諸
<pb n="249"/>
物，校之內地，愈為速朽。現今天王殿鼓樓，椽楝腐敗，柱根蠹朽，
若不早為之圖，勢必立見傾覆。雖則名標天王，實奉彌勒法相。彌勒
慈心，與觀音兩相符合，隨類逐形，尋聲救苦，慈隆即世，悲臻末劫，
作現在之恃怙，為未來之世尊。此時覿面一笑，以結系珠之緣，他年
龍華三會，同授無生之記，彌勒於世，因緣甚深。若不修葺，將何以
妥聖靈而致誠懇，消災戾以福黎元。但以工程浩大，獨力難成，因茲
疏述愚誠，敬募十方檀護，懇祈發菩提心，行方便事，打開寶藏，培
植福田。俾含空寶殿，指日成功，滿月金容，經劫常住。庶一切來者，
登歡喜地，入樓閣門，現在深契佛心，將來同圓種智。將見佛天雲護，
吉慶駢臻，闔潭永膺多福，裔世長髮其祥矣。

<h2>嘉興真如寺開念佛堂專修淨業緣起疏</h2>
　　佛法深廣，猶如大海，雖法身大士，尚不能窮源徹底，況博地凡
夫乎。然如來以大慈悲，欲令一切若聖若凡，同於現生，出離生死，
特開一信願念佛求生淨土法門。如跛足懦夫，終日難行數裡，若乘轉
輪聖王輪寶，不須崇朝，即可遍達四大部洲，二者遲速，天淵懸殊。
凡夫未斷惑業，固無了生死分，若以信願念佛，感佛慈悲攝受，即於
現生，往生淨土，超凡入聖，登不退地。校彼唯仗自力，修戒定慧，
以期業盡情空，了生脫死者，殆非譬喻言說所能形容也。由是歷代緇
素高人，無不以此自行化他，以其為入道之要門，成佛之捷徑故也。
真如禪寺，創建以來，千數百年，宏宗演教，代有其人，兵燹以後，
用度日絀。致令法輪幾乎停轉。邇者住持念慧，志圖恢復，但以資斧
無出，暫擬安住清淨戒僧八人，長年二時課誦外，專持佛號三支香。
暇則隨意禮誦，人各月給衣單銀三元，凡經懺佛事，概不應酬。若施
主來寺念佛，及打佛七，則無拒。如是則庶可一意精修，速獲實益，
亦可以上報四恩，普資三有，其為利益，固非尋常一切修持所可比擬
也。但以寺產素薄，香積不充，懇祈有力檀護，發菩提心，成就勝事，
或助道糧，或助燈油，俾此念佛道場，日益開擴，並令見者聞者，悉
皆興起。將見佛天雲護，吉慶駢臻，生獲箕疇之五福，沒預珍池之九
品矣。唯冀不惜家珍，庶可共沐佛恩。
<pb n="250"/>

<h2>南京三汊河法雲寺募鑄幽冥大鍾疏</h2>
　　娑婆世界，以音聲作佛事，叢林法器，唯大鍾為第一。以其發瞶
振聾，啟人天之耳目，通幽徹顯，實惡趣之救援。增一阿含經云，若
打鐘時，願一切惡道諸苦，並皆停止。若聞鐘聲，及佛經咒，得除五
百億劫生死重罪。故付法藏傳中，罽膩吒王，以大殺害故，死墮千頭
魚中，劍輪繞身而轉，隨斫隨生。羅漢為僧維那，依時打鐘，若聞鍾
聲，劍輪在空，因遣信令長打，過七日已，受苦即息。又翻譯名義集
云：「南唐上元縣一民暴死，三日復甦，云死至陰間，見先主縲械甚嚴。
曰吾為宋齊邱所誤，殺和州降者千餘人，怨訴囚此。凡聞鐘聲，得暫
息苦。汝還，語嗣君，為吾造一鍾，長時擊之。彼若不信，以吾藏玉
天王像於瓦棺寺佛左膝，人無知者，以此為驗。民具告，驗實，遂造
一鍾於清涼寺，鐫其文曰，薦烈祖孝高皇帝，脫幽出厄。此擊幽冥鍾
之所由來也。而況法雲寺，傚法雲棲，念佛放生，教養孤兒，為江南
第一慈善道場。以近來殺劫至慘，而南京和記洋行，殺一切牛羊飛走
等物，不計其數。由是馮夢老，魏梅蓀等諸居士，糾集僧俗若干人，
提倡戒殺放生，吃素念佛，以期挽回劫運。遂買地四百四十畝於三汊
河，開放生池九區，佔百餘畝。又設慈幼院，教養孤兒，現已滿六十
名。鄧璞君居士募四十八願，啟建大殿，每願千元，現已將圓，明年
當即建造。殿成之後，量資安僧，專修淨業，兼以講演。崔益榮居士
發心募鑄大鍾，任人隨心隨力佈施，或千元百元十元一元俱可。但此
鍾須晝夜常擊，宜用響銅，至少須三千斤。而響銅頗貴，每斤須一元
多，則料及工資，當須四五千元。若所募有餘，則用鑄報鍾，大聲，
呼板各一，此俱作佛事不可少者。須知法雲寺一起，和記洋行遂止殺
業，但作制蛋之廠，其關係實非淺鮮。蓋由大家之誠心，感三寶冥熏
加被，故致然也。所願諸大檀越善信人等，同發善心，成就此舉。所
有功德，必能超薦先亡祖禰，咸生蓮邦，覆庇現在眷屬，各獲福慶。
出資人名，當刻一大牌位，供於鍾下。鍾身遍刻經咒，但書總計施資
若干人，及銀若干圓而已。譬如一滴，投於大海，即與大海，同其深
廣。若人以淨信心，歡喜佈施，即與如來大覺法海，相契相合。其為
<pb n="251"/>
功德，莫能名焉。

<h2>法雨寺羅漢裝金募緣疏<little>（代撰）</little></h2>
　　大覺法王，出現世間，隨機說法，度脫眾生。必有菩薩聲聞，輔
弼法化，方能普使群倫，悉蒙利益。譬如一人禦極，百闢輔理，方能
垂衣拱手，坐致太平。故有道超十地，德邁等覺者出世，必有三祇果
滿，萬德因圓者，隱其實德，權示小果。如法華所說諸阿羅漢，悉皆
內秘菩薩行，外現是聲聞，非到佛地，誰能測度。又佛敕諸阿羅漢，
常住世間，受人天供，為世福田，如五百大阿羅漢等。而十八羅漢，
乃其首領，故叢林佛殿，咸塑形儀，令瞻禮者，滅罪增福。法雨常住，
乃觀音大士圓通道場，歷朝敕建，舉世尊崇。是故殿啟九龍盤拱之制，
聖塑大士慈悲之容，而十八羅漢，分坐兩傍，如星拱辰，羽翼慈化。
但以久歷歲月，金色剝落，非徒不副瞻仰，實為難妥聖靈。<little>（衲）</little>擬欲
重裝金身，俾得永鏡三千，無奈屢搜囊資，何能稍完一二。用是具述
愚誠，仰祈十方善信，倘隨緣以樂助金幣，自聖像以大放光明。將見
以如是因，感如是果，未來亦當證金色身，為世福田。至其現生災障
消滅，福壽增祟，前程遠大，後裔綿延，乃其小焉者耳。

<h2>法雨寺建如意寮募緣疏<little>（代撰）</little></h2>
　　生老病死，人各具有，如來說法，首先陳之。蓋欲令眾生悟出苦
之要道，證本具之佛性。由茲永離幻苦，常享真樂也。然四苦之中，
病死為最，在俗則備有眷屬，照應調護，出家則孑然一身，無所依倚。
故從上古德，仰體佛慈，為之寮舍，擇人奉侍，飲食醫藥，悉令如意，
較之在俗，無多讓焉，此如意寮之所由始也。普陀為天下第一名山，
本寺又介乎山之三大叢林，故十方衲僧，往來不絕，久居不去者，恆
數百人。惟如意寮狹隘褊窄，兼之常住產業微薄，既不足以適病者之
身心，又無力以供病者之藥餌，寮名如意，其義奚存。<little>（衲）</little>接住之初，
即以是為急務，擬欲另建精舍七楹，中間前供如來聖像，後供亡僧牌
位，使病者禮誦有地，觀感易興。兩邊隔作十有二間，除香燈寮外，
皆為養病之所。少則人各一寮，多則二人共之，彼此相隔，庶無傳染
<pb n="252"/>
之患，身心適悅，易獲勿藥之徵。愈則任彼行藏，沒則相宜殯葬。使
來者生有依止，死有歸宿。更置田百畝，則以後之棺龕藥餌，置辦有
資，勒碑一通，俾將來之住持職司，廢替無敢。懇祈諸大護法，愷分
鶴俸，喜捨蚨囊，俾此舉速得圓成，庶福報永無央既。將見佛天雲護，
吉慶駢臻，五福萃於厥躬，餘慶覃及後裔矣。

<book>印祖文鈔下冊</book>
<sarticle>印祖文鈔下冊卷三</sarticle>

<h1>序</h1>
<h2>印施極樂圖序<little>（代撰）</little></h2>
　　大矣哉，淨土法門之為教也。是心作佛，是心是佛，直指人心者，
猶當遜其奇特。即念念佛，即念成佛，歷劫修證者，益宜挹其高風。
普被上中下根，統攝律教禪宗。如時雨之潤物，如大海之納川。偏圓
頓漸一切法，無不從此法界流。大小權宜一切行，無不還歸此法界。
不斷惑業，得預補處。即此一生，圓滿菩提。九界眾生離是門，
上不能圓成佛道。十方諸佛捨此法，下不能普利群萌。是以華嚴海眾，
盡遵十大願王。法華一稱，悉證諸法實相。最勝方便之行，馬鳴示於
起信。易行疾至之道，龍樹闡於婆沙。釋迦後身之智者，說十疑論而
專志西方。彌陀示現之永明，著四料簡而終身念佛。匯三乘五性，總
證真常。導上聖下凡，同登彼岸。故得九界咸歸，十方共贊，千經並
闡。萬論均宣。誠可謂一代時教之極談，一乘無上之大教也。不植德
本，歷劫難逢。既獲見聞，當勤修習。<rubynote t="（不慧）"/>生植末世，幸遇斯門。
愧無自利利他之力，頗有已立立人之心。欲令貴賤智愚，僧俗男女，
回客途以歸本國，捨穢土而生蓮邦。因繪極樂世界依正莊嚴圖，明示
淨境，用生信向。傍書念佛起止儀，及十念法門，令隨分隨力，逐日
修持。明初鄞江有大禪師，厥名妙葉，徹悟禪宗，深通教理，自行化
他，專主淨宗。所著寶王三昧念佛直指，文理兼暢，今古絕倫。其極
樂依正篇，揭示樂邦妙境，包括淨土諸經，與上圖像，交光相映，一
際無痕。遂依原本，錄於其下。庶見聞禮誦者，知出苦之要道，修成
<pb n="253"/>
佛之真因。信願任運發生，佛號執持不已。從茲同離穢土，同生淨邦，
同侍彌陀於九蓮，同圓種智於一念。如斯利益，何可名言。良由以果
地覺，為因地心，故得因該果海，果徹因源也。石印萬張，用結淨緣。
又祈善信展轉流通，俾十方法界一切有情，齊還本有之家鄉。常住寂
光之淨土云爾。

<h2>重刻佛說阿彌陀經序<little>（代撰）</little></h2>
　　竊惟淨土之為教也，肇始於彌陀導師，演暢於釋迦世尊。十方諸
佛，出廣長舌以贊揚。兩土聖賢，發金剛心而流佈。總而論之，一代
時教，百千法門。無非令人由文字般若而起觀照般若。由觀照般若而
證實相般若。既證實相般若，則心淨土淨，情空境空。如一月普印於
千江，若萬籟成鳴於一風。光明壽命，橫遍豎窮。直與彌陀世尊，同
一廣大悠久。如是則何經非淨土之經，何行非淨土之行。約而言之，
唯淨土三經，專明其致。大啟願輪，深明緣起，其唯無量壽經。專闡
觀法，兼示生因，唯十六觀經。如上二經。法門廣大，諦理精微。末世
鈍根，誠難得益。求其文簡義豐，詞約理富，三根普被，九界同遵，
下手易而成功高，用力少而得效速，篤修一行，圓成萬德，頓令因
心，即契果覺者，其唯佛說阿彌陀經歟。良由一聞依正莊嚴，上善俱
會，則真信生而切願發，有若決江河而莫御之勢焉。從茲拳拳服膺，
執持萬德洪名，念茲在茲，以至一心不亂。能如是，則現生已預聖流，
臨終隨佛往生，開佛知見，同佛受用。是知持名一法，括囊萬行。全
事即理，全妄即真。因該果海，果徹因源。誠可謂歸元之捷徑，入道
之要門。古德謂餘門學道，如蟻子上於高山。念佛往生，似風帆揚於
順水。良有以也。<little>（某）</little>宿業深重，罔諳淨宗。實無自利利他之力，頗
有己立立人之心。重刊此經，廣為流通。俾讀者各各執持名號，咸歸
一心。迥出塵世，倏登極樂。法藏之願輪，攝取眾生。仗淨土之境緣，
直趨佛果。庶無問自說，不付空談。而有聞斯行，方為實行。遂稽首
謹勸而說頌曰。見聞隨喜者，發菩提心。盡此一報身，同生極樂國。

<h2>重刻彌陀略解圓中鈔勸持序</h2>
<pb n="254"/>
　　念佛求生淨土一法，乃十方諸佛普度眾生之要道，九界眾生速證佛
果之妙門。諸大乘經，皆啟斯要。淨土三經，專明其致。世多習矣不
察，視為淺近。謂不若教海之宏深，禪宗之直捷。每揚宗教而抑淨土，
尚自力而惡佛加。當仁固讓，見義不為。致如來徹底悲心，郁而不暢。
眾生出苦捷徑，塞而罔通。今不避罪責，略引證據。冀見聞隨喜，同
生蓮邦。如來初成正覺，為四十一位法身大士，演大華嚴。及至入法
界品，善財以十信滿心，受文殊教，遍參知識。初見德雲，一聞念佛
法門，即證初住。從茲隨參隨證。及五十三至普賢所，普賢以威神加
被，即時善財所證，與普賢等，與諸佛等。普賢乃為說十大願王，勸
進善財，並華藏海眾，迴向往生西方極樂世界。而觀經五逆十惡，地
獄相現，十稱佛名，即得往生。夫法身大士，悉願往生。阿鼻罪人，
尚預末品，法門之宏深直捷，孰有過於此者。誠可謂教<little>（誨）</little>海之南
針，禪宗之北極。一切諸法，無不從此法界流。河沙妙義，無不還歸
此法界。以故西天文殊，普賢，馬鳴，龍樹。東土遠公，智者，善導，
永明。或發願而說經，<little>（文殊有發願經、普賢說行願品、）</little>或注經而造
論。莫不以此法門自行化他，普利含識。而古人欲令舉世咸修，故以
阿彌陀經列為日課。以其言約而義豐，行簡而效速。宏法大士，註疏
贊揚。自古及今，多不勝數。於中求其至廣大精微者，莫過於蓮池之
疏鈔。極直捷要妙者，莫過於澫益之要解。幽溪法師，握台宗諦觀不
二之印，著略解圓融中道之鈔。理高深而初機可入，文暢達而久修咸
欽。奈流通既久，錯訛甚多。因校訂重刻，俾復舊觀。彌陀一經，得
此三疏，法無不備，機無不收。隨研一種，亦可知其指歸。遍閱三書，
方堪徹其閫奧。自此圓發三心，執持聖號。期出五濁之惡世，冀證四
德之玄猷。如是則臨命終時，定蒙彌陀接引，聖眾偕迎。托質蓮胎。
離險道以安居寶所。聞法受記，由同居而頓證寂光。撩起便行，阿誰
無分。書此愚忱，敢告同人。

<h2>隨自意三昧校正重刻序</h2>
　　佛法廣大如法界，究竟如虛空。欲修習者不得其要，必致望洋興
嘆，生退屈想。若得其要，則雖有無量法門，無邊行相，一以貫之。
<pb n="255"/>
愈博而愈見其約，愈繁而愈見其簡。雖其理性廣大高深，如天如地，
如山如海。而博地凡夫，亦可坐進此道。由茲斷煩惑以獲三昧，圓福
慧以證四德。直趣果覺，成無上道。況登住行向地之聖人哉，其要唯
何，曰根塵識等一切諸法，其實體實性，悉皆空無所有。了此則四相
原無，三輪體空。萬法森羅，一道清淨。凡夫迷之，故法法頭頭，皆
成障礙。於五陰六入十二處十八界七大，各起煩惑，造生死業。聖人
悟之，故法法頭頭，總是真如。於五陰六入十二處十八界七大，各證
圓通，成菩提道。迷悟雖異，性本無二。性雖無二，苦樂迥殊。南嶽大
師憫之，因著隨自意三昧。於行住坐臥食語六威儀中，處處點示諸法實
相。所謂根塵識性，空無所有，及三輪體空，四相叵得等。令人於一
機一境，各得親見實相，咸了自心。處處點示六波羅蜜殊勝妙行。令
人於一動一靜，皆能上求下化，自利利他。其所點示，與楞嚴陰入界
大，皆如來藏妙真如性。法華治世語言資生業等，皆順正法，皆與實
相不相違背。金剛無所住而生心，不住色聲香味觸法而行佈施，度脫
一切眾生，而不見能度所度之義，悉皆吻合。乃將自己所悟所證之法，
徹底掀翻，和盤托出，普施後世。俾得依此而修，以期同悟同證而已。
又所言初發心菩薩者，具有二義。一即博地凡夫發大心者。一即圓教
初發心住，初破無明見法性者。其所謂根塵識性，空無所有等。在凡
夫地，欲趣佛果，必須先悟此理，方有實證。否則縱有修持，皆屬有
漏，不成菩提。其所謂於一念中，遍於十方佛前，普興供養，受佛法
化。遍於十方眾生前，隨類現身，應機說法，普令三根，咸得利益。
此則唯圓教初住菩薩，乃能為之。若不知其理其修，通於凡夫。必有
高推聖境，自處凡愚之過。若不知大體大用，初住方得。必有未得謂
得，以凡濫聖之愆。了此則上慕諸聖，下重已靈。既無安愚之失，又
無濫聖之咎。其直趣覺路，速到寶所，若操左券而取故物，夫何難之
有。因此流通遍於中外。其後之得失因緣。具於初刻序跋中，茲不復
贅。蔚如徐君浙西世家，十世奉佛。君於幼時，即稟庭訓，兼學佛乘。
近於公暇，遍閱內典。得東瀛此書流通本，息心研究，見其錯訛甚多，
因取日藏校對，改正者有數十處，隨即刻板，以期普利。以<little>（量）</little>屬
同志，遂贈數本。因焚香敬閱，見其文義，多有不安。如雲籠月，不
<pb n="256"/>
見真相。竊念此書流傳至今，經千三百餘年，安得無訛。乃按文按義，
略事修治。則直同雲開月露，光體具呈。文理俱暢，悅人心目。隨以
其本寄與徐君，深蒙贊許，即事重刻。又令作序以述緣起，<little>（量）</little>雖固
陋，義不容辭。須知此刻，雖有修治，實無更改。不過正其傳寫之訛，
俾還南嶽本來面目而已。世有病人，醫為診脈，臟腑之虛實，尚能知
之。況此文義顯露，的的可據。豈不能知其贅脫錯訛者乎。其大方家，
必不以<little>（量）</little>之修治為失慎，而深見罪責也已。

<h2>石印普陀山誌序</h2>
　　觀世音菩薩於無量劫前，久成佛道，號正法明。但以度生念切。
救苦心殷，不離寂光，垂形六道。遍於十方微塵佛國。普現色身，度脫
眾生。非獨止現菩薩之身，而二乘六道，無身不現。法華所謂應以何
身得度者，即現何身而為說法。雖則遍入十方佛國，而於娑婆因緣，
甚深甚深。雖則普現十法界身，而世人據跡而論，止云菩薩而已。以
其徹證唯心，圓彰自性，故得悲運同體，慈起無緣。由本高而體大，
故跡廣而用宏。其隨類逐形，尋聲救苦，有感即應，無願不從之跡，
喻如月麗中天，影現眾水。不但江湖河海，各現全月。即小而一勺一
滴，無不各各皆現全月。又江湖河海中月，一人觀之，則其月與己相
對。即百千萬人於百千萬處觀之，亦皆各各與已相對。人若東行，月
則隨之而東。人若西行，月則隨之而西。人若安住不動，月則不離當
處。一人乃至百千萬人，悉皆如是。菩薩於一念中，遍法界感，遍法
界應。感應道交，無少差殊。與此一月普現眾水，隨人隨地各見全月，
了無有異。良由菩薩心包太虛，量周沙界。以眾生之心為心，以眾生
之境為境。故得不謀而合，無緣而應。豈世智凡情所能測度者哉。至
若水昏而目盲，則不能見。非月不現，是昏盲咎。其感應之跡，有顯
感顯應，冥感冥應，冥感顯應，顯感冥應，亦冥亦顯感而顯應，亦冥
亦顯感而冥應之不同。<little>（顯感顯應者、現生竭誠盡敬禮念供養、即蒙加
被、逢凶化吉、遇難呈詳、及業消障盡、福增慧朗等、冥感冥應者、
過去生中曾修竭誠禮念等行、今生雖未修習、由宿善根、得蒙加被、
不知不覺、禍滅福臻、業消障盡等、冥感顯應者、宿生曾種善根、今
<pb n="257"/>
生得蒙加被、顯感冥應者、現生竭誠禮念、不見加被之跡、冥冥之中、
承其慈力、凶退吉臨、業消障盡等、亦冥亦顯感而顯應者、宿世曾種
善根、今生竭誠禮念、顯蒙加被、轉禍為福等、亦冥亦顯感而冥應者、
宿世曾種善根、今生竭誠禮念、冥冥之中、承其慈力、獲種種益也、
了此則知功不虛棄、果無浪得、縱令畢生不見加被之跡、亦不至心生
怨望、半途而廢、感應之道、微妙難思、略書梗概、以勖來哲、）</little>其應
之大小優劣，在其誠之至與未至而已。縱令心不諦信，致誠未極。但
能一念投誠，亦必皆蒙利益。但隨己一念之誠，而分優劣，不能如竭
誠盡敬者蒙益之殊勝超絕耳。如昏水中，亦有月影，但晦而不顯。盲
人雖不能親見月光，又何嘗不蒙其照燭也。菩薩大慈大悲，普為法界
眾生恃怙。由茲舉國人民，各皆信奉，故有家家觀世音之常談。其應
化道場，固非一處。如陝西南五臺山，大香山，浙江天竺山等。其感
應昭著，香火肸蠁，唯南海普陀山最為第一。以其名載華嚴，昔年善
財親參。恩周庶類，歷代皇帝敕建。故致舉世欽崇，各國景仰。緬維
菩薩應化三乘天仙一類大機，固於此山經劫常住，何止天長地久。至
於凡夫所見之跡，乃於五代朱梁貞明二年，慧鍔大師由五臺請銅觀音
像，欲歸日本，至此舟膠不動，方始開山。迄今千有餘年，其事跡詩
文，錄之成帙，名曰普陀山誌。餘嘗病其於菩薩不思議感應事理，殊
欠發揮。擬欲遍閱大藏，博覽群書，凡屬菩薩隨機赴感之跡，悉備錄
之，刊板流通。一以闡菩薩度生之妙道，一以啟眾生出苦之良緣。但
以目疾未愈，未能如願。會稽何廉臣居士者，儒得聖心，醫稱國手。
志行高潔，信心純真。曾邀同人結桑榆社。以其暮景無多，擬作歸計。
同修淨業，企生安養。又以一切眾生久沈苦海，不仗法力，莫由得出。
擬將菩薩應化事跡，為救生船。泛於其中，振臂疾呼。俾諸溺者，相
引登舟。庶可同登彼岸，直達家鄉，永離眾苦，但受諸樂矣。因石印
山誌以廣其傳。用酬大士度生之恩，用開眾生投誠之路。令餘作序。
遂不勝歡喜，頓忘固陋，乃將菩薩感應之妙，略為發揮。其餘事跡，
固有全書在也，何須多贅。

<h2>紹興何閬仙家慶圖序</h2>
<pb n="258"/>
　　詳夫春回大地，百卉各遂其生成。風起長空，萬籟咸為之嗚嘯。
世無無因之果，亦無無果之因。喻如種瓜得瓜，種豆得豆。聲和則響
順，形直則影端。此舉世親知親見，諦信無疑者也。因果二字，遍攝
世出世間一切諸法，罄無不盡。世間聖人，非不明示因果。以其專主經
世，欲其可繼可傳。因只局在現生，及先代後代。而不詳其生之以前，
死之以後，及前自無始，後盡未來。後之學者不能深體聖人之意，遂
謂人物之生，特天地之氣，偶爾湊泊其形骸而已。其至於死，則形既
朽滅，魂亦飄散。無因無果，成斷滅見。其負聖教而昧己靈也甚矣。
孔子之贊周易也。最初即曰積善之家，必有餘慶。積不善之家，必有
餘殃。箕子之陳洪范也。末後方明向用五福，威用六極。二者若不並
過去現在未來三世而論，則上天之畀與，聖人之言論，明王之政令，
諸多矛盾。<little>（如奸黨榮貴、忠藎誅戮、顏淵短命、盜蹠長壽等、）</little>若知
前後因果，則窮通得喪，皆我自取。縱遇逆境，不怨不尤。只慚己德
之未孚，不見人天之或失。樂天知命，無往而不自在逍遙也。人徒見
何君之一門慈孝，四世同堂為慶。而不知其致此者，由多生之培植來
也。須知娑婆世界，壽命短促，百年即為上壽，而能得者有幾。今何
君幸慈親之壽，已滿六旬。特啟華筵，承歡上壽。廣徵詩文，用佐壽
觴。可謂篤於事親，以身設教者也。又須知其窮三際而不遷不變，歷
萬古而無減無增者，方是老夫人即心本具之真實壽量也。蓋吾人現前
一念，本自靈明洞徹，湛寂常恆。直下與三世諸佛，無二無別。但以
背覺合塵，迷心取境之故。致令原無遷變增減者，常受遷變增減之厄。
了無一念常住不動之時矣。我大覺世尊愍之，示生世間，成等正覺。
隨順機宜，廣垂言教。普令一切眾生，背塵合覺，複本心性。滅元無
之幻業，了本有之真心。故華嚴經云，奇哉奇哉，一切眾生，皆具如
來智慧德相，但因妄想執著，不能證得。若離妄想，一切智，自然智，
即得現前。須知智慧德相，與妄想執著，唯是一心，原非二物。迷之
則全智慧德相，便成妄想執著。悟之則全妄想執著，即為智慧德相。
喻如水結成冰，冰融成水。亦如醉見屋轉，屋實不轉。迷謂方移，方
實不移。所謂萬境本閑，唯心自鬧，一心不生，萬法俱息者。此之謂
也。然此理悟之雖易，證之實難。若非宿根成熟，孰能親證親到。故
<pb n="259"/>
我世尊，特垂方便，立一信願念佛求生淨土法門。無論若聖若凡，或
愚或智，與夫天仙修羅之輩，地獄鬼畜之儔。但能至誠發願，持佛名
號。聖則頓成佛道，餘則帶業往生。既得往生，則惑不期斷而自斷，
德不期證而自證。譬如洪爐片雪，未至而化。德人覿面，鄙念全消。
夫孝子之於親，宜先乎本而次乎末，養其體而導其神。倘唯知服勞奉
養以安之，立身行道以榮之，而不知以常住無生之道，念佛往生之法，
諭令修持。使其生念佛號，死生佛國。辭生死之幻苦，享常住之真樂。
承事彌陀，參隨海眾。聞圓音而三惑淨盡，睹妙境而四智圓明。不違
安養，遍入十方。上求下化，廣作佛事。徹證即心本具之佛性，普作
苦海度人之慈航。是所謂見小而忘大，得近而遺遠。乃中人之局見，
非達土之大觀也。若能令慈親與己，並及家眷，同出娑婆，同生安養，
同證無量光壽，同享寂滅法樂，同作彌陀法王子，同為人天大導師。
方可盡其孝慈之心，與夫教育之誼。其所謂孝慈教育，非世之所謂孝
慈教育也。此家慶圖原始要終之極致。倘不以予言為非，待至同生淨
土之後，用大圓智鏡，攝被蓮池海會之影，普贈沈溺苦海之同胞。予
亦當竭其愚誠，序而贊之。

<h2>募設千僧齋序<little>（代在家善人作）</little></h2>
　　泥龍雖不能致雨，禱雨者必祭泥龍。凡僧雖不能降福，求福者須
供凡僧。而況觀音大士現身塵剎，尋聲救苦，其應化之跡，在乎普陀。
是以歷朝欽敬，舉世尊崇。其山僧眾，及十方來者，皆屬如來弟子，
大士兒孫。當香會時，幾滿二千。其中凡聖交參，行位難辨。可不念
大士恩，培出世因，以至誠心，平等供養乎。心若真切，不但住世大
阿羅漢如賓頭盧尊者等，定來應供。即大士或亦現凡僧身，俯臨法會。
其功德利益，何可名言。某擬於來年二月間，於法雨禪寺虔設千僧大
齋，廣結良緣。非但自力微弱，實欲與人為善。因募善信，隨心樂助。
入寶山者切勿空手，沐法澤者各報佛恩。

<h2>重刻明宋文憲公護法錄序</h2>
　　歲在已未，奉化玉仙孫君，刻宋文憲公全集成。又將專闡佛學諸
<pb n="260"/>
作，依蓮池牧齋所訂之護法錄，於全集中挑印之。有不相接續者，則
另刻之。以二集各送觀宗諦閑法師一部。<le>（光）</le>往觀宗見之，不勝歡喜，
祈為代請護法錄一部。初孫君擬另刻護法錄板，祈諦師作序。師以日
與學徒講演台教，不暇命筆。孫君因<le>（光）</le>之請，遂托諦師命<le>（光）</le>
勉作。
<le>（光）</le>心被茅塞，見等面牆。何能發揮乘願再來，現文雄宰官之身，即
身口意三業，寫華嚴大經，以宏佛祖心要之道乎。然既蒙見委，敢以
陋辭。因略論其舉世疑議之大關節而已。至於其文之雄渾辨博，圓融
直捷，發明儒佛之心宗，永為人天之眼目處。直同杲日當空，有目咸
睹。正不須<le>（光）</le>之管窺預告也。序曰，阿彌陀佛，久證菩提，安住常
寂光土，常享寂滅法樂。但以眾生無盡，我願無盡之故，不離寂光自受用
土，遍入十方無盡世界。普現色身，度脫眾生。或顯或密，或折或攝，
必期於究竟出離二種生死而後已。所謂善根未種未熟未脫者，令其即
種即熟即脫。應以何身得度者，即現何身而為說法。其道大事廣，罄
海墨而莫書。姑以文憲公一事，以明其概。按文憲與釋幻滅作血書華
嚴經贊序，末後自敘宿因曰。無相居士，<little>（文憲道號）</little>未出母胎。母夢
異僧，手寫是經，來謂母曰，吾乃永明延壽，宜假一室，以終此卷。
母夢覺已，居士即生。今逢勝因，頓億前事。餘諸著作，亦輒敘述。
而世之拘墟者多疑之，謂永明乃彌陀化身，豈彌陀化身者，生死猶未
了耶。既以寫經借室，考之文集，未有題跋，得無虛受此身，莫償宿
願耶。予謂此正所謂以凡情測聖智，不但不知文憲，又何嘗知永明與
彌陀哉。極欲發揮，愧無妙筆。然詞取達意，何妨直談。夫彌陀既已
證窮法界，舉凡法界中事，無不隨意化現。正報則佛身，菩薩身，二
乘身，六道身，隨類備現，以行教化。依報則樓臺殿閣，飲食衣服，
但有利益，無不化現。怡山所謂疾疫世而現為藥草，飢饉時而化作稻
粱。以常寂光土，身土不二，理智一如。身能現土，土能現身。身復
現身，土復現土。彌陀經云，是諸眾鳥，皆是阿彌陀佛變化所作。維
摩詰云：「以一切眾生病，是故我病。夫彌陀身土交現，何妨現永明而
復現文憲。且永明之現文憲者，乃乘悲願以示生。將謂永明生死未了，
復隨業力以受生乎。眾生病故，菩薩亦病。欲度眾生，若不俯順機宜，
示生世間，和光同事，以行教化。則凡聖異趣，教莫由施。白鶴孔雀
<pb n="261"/>
等奇妙雜色之鳥，尚肯變化。豈雅思淵纔文中王，制禮作樂輔聖主之
純儒，便有所妨乎。永明乃彌陀所現，文憲乃永明所現，即身復現身
之豎證。其無量壽經等，謂光中化佛及諸菩薩，無量無邊，乃遍該橫
豎二義。以佛光橫遍豎窮，無時無處不週遍也。永明之假室以寫華嚴
者，乃以身寫，以義寫，非拘拘然按文字語言論也。凡文憲畢世所作
所為，並所譔述，皆所寫之華嚴經也。其至德懿行，雖載明史，然亦
略示一二而已。其遺軼者固多。其文之傳於世者，唯全集，及此集耳。
閱之，則其道德操持，可想見矣。全集雖不專說佛法，即世諦文字，
未嘗不含佛法宗要，如小兒有病，不肯服藥，涂藥於乳，則不服而服，
病即痊愈矣。彼不知佛法者，讀文憲公集，既欽其文之洪闊，又服其
理之高深。能不斷疑生信，愈入愈深，大明儒佛之心法，企出生死之
樊籠乎。況其中發揮佛法者，有一百七十餘篇之多乎。華嚴所謂或邊
咒語說四諦，或善密語說四諦，或人直語說四諦，或天密語說四諦，
是其證也。或曰，楞嚴戒泄佛密因。文憲自說永明後身，得無違佛清
淨明誨，而啟後世狂妄之徒，以凡濫聖之端乎。予曰，出格之人，不
可以常格律之。君豈不見傅大士之自稱彌勒現身乎。彼既不以為非，
此何獨以為非乎。且狂妄濫聖，適足取辱。如刻人糞為栴擅形，豈能
與栴檀相混哉。或曰，如來智斷究竟，其功德智慧，神通道力，不可
思議。永明雖高，去佛甚遠，況文憲乎。予曰，君亦知皇帝微行之事
乎。智者知是皇帝，愚人視作平民，更有疑其為細作，為盜賊者。何
獨於如來內秘外現而疑之。須知此正如來權巧設化，密示即生即佛，
即權即實，即生滅而寂滅，即同居而寂光，治世語言資生業等，皆順
正法，皆與實相不相違背之微旨也。上根之士，目擊道存。中下之流，
因言解了。以大慈悲，偶一現此即跡顯本之事。俾淺見之人，備知法
身大士，普現色身之不思議事。如陰間之事，陽間不知。然上帝亟欲
世人改惡遷善，亦嘗攝陽人以入陰，示陰獄於陽世。上帝教人之權巧
方便，尚非凡夫情見所能測度，況菩薩神變無方者乎。予故表而出之，
企人各遵行，同出娑婆，同生淨土，以慰彌陀展轉現身之大慈悲心，亦
不孤負文憲寫經，孫君刻板之一番至意。夫希驥之馬，亦驥之乘。希
顏之人，亦顏之徒。孫君之面，予初未識。若非宿承佛囑，便是深沐
<pb n="262"/>
宋恩。以故乘願再來。極力流通，使現未有情，同沾法利於無既也。
猗歟懿哉。

<h2>重刻龍舒淨土文題詞並序<little>（代王弘願作）</little></h2>
　　眾生心性，與佛同儔。由迷背故，輪迴不休。如來慈愍，隨機說
法。普令含識，就路還家。無奈根性，萬有不齊。非出格人，決難出
離。因茲特開，淨土一門。普攝一切，上中下根。五逆十惡，地獄相
現。一念投誠，即登彼岸。等覺菩薩，德與佛齊。尚須往生，方證菩
提。博地凡夫，具足煩惱。不肯念佛，如何是好。寄語世人，同生信
願。執持佛號，始終莫變。待至臨終，蒙佛接引。頓出五濁，直登九
品。見佛聞法，親證無生。乘大願輪，普度有情。
　　淨土法門者，如來徹底悲心，普度眾生之法門也。令彼無力斷惑，
具縛凡夫，信願持名，現生了脫。與觀音勢至同為伴侶。上而至於等
覺菩薩，位鄰佛果。尚須往生，方成正覺。至頓至圓，徹上徹下。超
越一代時教所說一方法門。以故當佛說彌陀經時，六方諸佛出廣長舌，
一音贊嘆，稱為不可思議功德一切諸佛所護念經。又謂我釋迦世尊，
能為甚難希有之事。而我世尊，自敘宿因。謂我於五濁惡世，行此難
事，得證菩提，為一切世間說此難信之法，是為甚難。令其聞者，信
受奉行，以究竟暢已出世之本懷而已。然此法門，甚深難測。雖經諸
佛本師交相勸信。而世之疑者，猶復甚多。不但世智凡情不信，即深
通宗教之知識，猶或疑之。不但知識不信，即已證真諦，業盡情空之
聲聞緣覺，猶或疑之。不但小聖不信，即權位菩薩，猶或疑之。即法
身大士，雖能諦信，尚不能窮源徹底。良以此之法門，以果覺為因心，
全體是佛境界。唯佛與佛，乃能究盡，非彼諸人智所能知故也。我輩
凡夫，仰信佛言，依教奉行，自獲實益。若得聞此不思議法門，便是
多劫深種善根，況信受奉行乎哉。溯自大教東來，遠公創開蓮社。嗣
後宗教高人，無不弘贊。如智者，慈恩，清涼，永明等。以其為初機
入道之第一要門，華嚴成佛之末後一著也。由是具縛凡夫，仗佛力以
了生死者，非算數譬喻所能知也。當南宋時，吾宗先德，有龍舒居士，
名日休，字虛中者。乘願再來，以身說法。雖在塵俗，不納妻室。雖
<pb n="263"/>
入國學，不履仕途。發揮儒佛之心宗，教授具信之子弟。又欲同人，
咸生淨土。作為此書，普遍倡導。言淺而典，理深而著。俯順劣機，
循循善誘。曲盡婆心，無所不至。恐其畏難不入，故以晨朝十念，作
普攝群機之最勝方便。待其漸入漸深，如得嘉餚，既知其味，則日用
云為，自能拳拳服膺，唯佛是念。非限於一茶之頃，以為定章也。倘
能具真信願，畢生堅持十念，決定往生。況更能加功用行者乎。不但
此也。即絕無信願，絕不修持。知有彌陀聖號，亦為不可思議善根。
何以故，以由知故，遇境逢緣，便能提起。如陳企被所殺之怨鬼見逼，
由念佛而鬼遂不現因茲畢世念佛，臨終往生。且能歸而敘述前因，親
現生西本身妙相使先未預聞，則便被鬼奪命，永劫沈淪矣。所以觀經
三福，初則世善皆堪迴向。及至九品，末則獄現尚獲往生。至於一心
不亂，妙觀圓成，證三昧而往生者，更不須言矣。是知淨土法門，普
攝群機，了無棄物，猗歟大哉。其書以真信切願，持佛名號，即生決
定往生為宗。詳觀斷疑生信，普勸修持，往生事跡，特為勸諭等，以
及居士一生所行，末後所現。則上中下三根，無根不被。信願行三法，
無法不彰矣。爰付剞劂，普遍流通企酬釋迦說法，諸佛證明，列祖傳
燈，居士著書之大慈悲心於剎塵海滴云耳。

<h2>佛學指南佛學起信編六道輪迴錄總序</h2>
一切眾生，一念心性，直下與一世諸佛，無二無別但以從未悟故，
不得受用。故華嚴經如來出現品云：「一切眾生，具有如來智慧，但以
妄想執著，而不證得。若離妄想，一切智，自然智，無礙智，則得現
前，須知智慧與妄想執著，原非二物。迷之，則全智慧，以成妄想執
著。悟之，則全妄想執著，以成智慧。喻如握拳舒掌，原是一手。結
冰融泮，原是一水。良由心體不變，用常隨緣體不變故，在凡不減，
在聖不增，居塵不染，離垢不淨，在生死而不受輪迴，證涅槃而不屬
寂滅，無象而為萬象之主，非法而為諸法之宗，從本以來，常自如如，
了無凡聖生佛之異。悟之名賢，證之名聖，若但具而未悟，則雖有性
德，了無修德，只為六道輪迥之凡夫而已。用隨緣故，則有四聖六凡，
苦樂昇沈之殊。而緣有染淨，必隨其一。隨染緣，則起惑造業，輸回
<pb n="264"/>
六道。隨淨緣，則斷惑證真，常住涅槃。由惑業有輕重，故有人天善
道，及阿修羅之善惡夾雜道，並畜生餓鬼地獄之三惡道。而由惑起惑，
由業造業，或善或惡，了無定相。致所受生處，輾轉遷移，如輪無端，
忽上忽下。以既具煩惑，皆被業縛，隨業受生，不能自主故也。由斷
證有淺深，故斷見思者，證聲聞果。侵習氣者，證緣覺果。破無明者，
證菩薩果。若無明淨盡，福慧圓滿，修德功極，性德全彰者，則證佛
果。證佛果者，亦不過徹底究竟證其在凡夫地本具心性功德力用，親
得全體受用而已，實未加一絲毫於其初也。若聲聞緣覺菩薩，雖則所
證高下不同，然皆未能全體受用性具功德。而一切凡夫，反承此不思
議心性之力，於六塵境，起貪鎮癡，造殺盜淫，以致墮三惡道，永劫
沈淪者，比比皆是，可不哀哉。縱令恪修五戒十善，得人天身。然人
間福樂，乃墮落之根本。天上雖不比人間煩惑猛利，然天福一盡，決
定下生。由宿福未盡，故享福。由享福，故造業。既造業已，則墮落
惡道，直在瞬息間耳。況有由天命終，承宿世惡業已熟之力，直墮惡
道者乎。故古德以修行之人，若無正念修持淨業，唯得人天福報者，
名為第三世怨。法華經云，三界無安，猶如火宅，眾苦充滿，甚可怖
畏。知好歹者，當以急求出離，企得安穩，為上計也。大丈夫生於世
間，既知自己一念心性，與佛無二。又知十法界因果修證，不出自心。
固當發大菩提，力修定慧，以期斷惑證真，直成佛道。普令法界眾生，
同出迷途，共登覺岸，畢竟親證本具心性而後已。如或根機陋劣，未
能如是。必須以深信願，篤修淨業，仗佛慈力，往生西方。迨至證無
生忍，再乘願來，度脫眾生。然於未生以前，尤宜發菩提心，自行化
他。縱不能出廣長舌，震海潮音。亦當於佛祖經論，先賢遺書中，采
其契理契機，易於領會者，編輯成書，垂示將來。舉凡三世因果，六
道輪迴，及三寶功德，佛法利益，與夫三根普被之道，凡聖共修之法，
分門別類，縷析條陳。俾閱者一目瞭然，自知取捨。從茲斷疑生信，
歸心大覺。或於現生即了生死，或作未來得度因緣。如其無此手眼，
不可冒昧從事。當取古人契理契機之書，刊印流佈，俾輾轉傳揚，永
用舟航，實屬莫大功德。如上所說，雖則志在利人，而化功實歸自己。
由是現生福慧增崇，臨終直登上品，豈不堂堂丈夫，表表懿范者哉。
<pb n="265"/>
若不知此義，唯依世諦而為操修。縱此生意誠心正，有大把持。恐一
經轉世，便致迷惑。則被業所縛，隨業受報。如風飄葉，不能自主。
或墮茵褥之上，或墮溷廁之中。思之誠可畏也。福保丁居士，專精醫
學。歷有年所。繼思病從身生，身從業生，業從心生，但只治身，實
非拔本塞源究竟之道。於是研究佛學，箋註各經。欲令初機易入，故
用漢儒訓詁之法，俾若文若義，悉皆了了。良以佛經深奧，意義無窮。
古德註疏，多重提綱闡妙。字句之間，不甚詳釋。致令初機，殊難領
會。若由訓詁入門，自可登堂入室。然後進而研究古德之註疏，則如
杲日當空，無微不照。正不必守此以為究竟也。又以世儒狃於見聞，
不信人死神明不滅，及三世因果，六道輪迴之事。上焉者，只可作自
了漢。斷不能移風易俗，覺世牖民。下焉者，則謂既無因果，一死永
滅，何不隨意所作，以取此生快樂乎。從茲肆無忌憚，安於為惡。致
世道人心，日趨日下。因將佛祖經論，及古今緇素群賢遺書中，所有
因果報應顯著事跡，錄成三冊。一曰六道輪迴錄。蓋以發明六道昇沈
之若理若事，與夫幽冥之景象，鬼神之情狀。兼顯欲脫冥途之苦，捨
如來大法，則絕無依怙。實為改惡修善，捨迷歸悟，欽崇佛法，企慕
真乘之初步。次則名為佛學起信編。次則名為佛學指南。二書大旨相
同。初說因果報應，次說佛法功德。但起信初義居多，指南次義居多
為異耳。所說佛法功德，亦皆抄錄高人軼士成言。但以限於篇幅，不
免疏漏。然信根既生，則具有大藏經論及群賢諸書在。此不過為引人
入佛法之前導，豈宜以此自限，止而不進哉。其事雖述，其心誠溥，
其利益實非思議所能及。<le>（光）</le>宿業深重，有目如盲。濫廁僧倫，虛消
信施。愧不能力修定慧，斷惑證真。唯期以仗佛慈力，帶業往生。叨
蒙丁君不以無狀見棄，凡所著述，皆為郵寄。然字小目昏，亦不過略
加翻閱，以結隨喜之緣而已。近得見此三冊，不禁有感於中，儗欲廣
為流佈，無奈貧無卓錐，因不揣固陋，序其大略。企在在處處，有心
世道之人，為之輾轉流通，多方傳播。如是，則豈但慰丁君纂輯之心，
實為代佛祖群賢，出廣長舌，震海潮音於無既也。將見風移俗易，遄
臻大同之治。民和時雍，共享無為之樂。其功德利益，當與十方虛空
同其壽量，豈語言文字所能形容。倘不以人微而竟廢其言，則幸甚幸
<pb n="266"/>
甚。

<h2>重刻安士全書序一</h2>
大矣哉吾心本具之道，妙矣哉吾心固有之法。寂照不二。真俗圓
融。離念離情，不生不滅。謂之為有而不有，不有而有。謂之為空而
不空，不空而空。生佛皆由此出，聖凡俱莫能名。類明鏡之了無一物。
而復胡來漢現。猶太虛之遠離諸相，不妨日照雲屯。正所謂實際理地，
不受一塵。本覺心中，圓具諸法。乃如來所證之無上覺道，亦眾生所
迷之常住真心。三教聖人，依此心性，各垂教跡，廣導群萌。由是尼
山抉誠明之奧，作修齊治平之軌。柱史說道德之經，陳長生久視之術。
大覺世尊，稱法界性，示真如心，演背塵合覺之道，立不生不滅之宗。
雖淺深大小不同，世出世間有異。要皆不外即吾心本具之理，以發揮
演暢之。普令含識，稱性起修，即修顯性。消原無之幻妄，複本有之
天真。永出迷途，誕登覺岸而後已也。文昌帝君，於宿世中，心敦五
常，躬奉三教。自行化他，惟欲止於至善。功高德著，遂得職掌文衡。
恐末學無知，昧己永劫常住之性。因作文廣訓，示吾一十七世之言。
妙義無盡，誰測淵源。註解縱多，莫窺堂奧。致令上下千古，垂訓受
訓，皆有遺憾，不能釋然。安士先生，宿植德本，乘願再來。博極群
書，深入經藏。覺世牖民，引為己任。淑身變俗。用示嘉謨。以奇才
妙悟之學識，取靈山泗水之心法，就帝君隨機說法之文。著斯民雅俗
同觀之注。理本於心，詞得其要。徵引事實，祛迷雲於意地。闡揚義
旨，揭慧日於性天。使閱者法法頭頭，有所彷傚。心心念念，有所警
懲。直將帝君一片婆心，徹底掀翻，和盤托出。俾千古之上，千古之
下，垂訓受訓，悉皆釋然，毫無遺憾。而又悲心無既，慈願莫窮。欲
使斯民推忠恕以篤胞與，息刀兵而享天年。守禮義以敘彝倫，好令德
而遠美色。因著戒殺之書，曰萬善先資。戒淫之書，曰欲海回狂。良
由世人殺業最多，淫業易犯。以故不憚煩勞，諄諄告誡。又以泛修世
善，止獲人天之福，福盡墮落，苦毒何所底極。乃宗淨土經論，采其
逗機語言，集為一書，名曰西歸直指。普使富貴貧賤，老幼男女，或
智或愚，若緇若素，同念阿彌陀佛，求生極樂世界。迥出輪迴，直登
<pb n="267"/>
不退。謝妄業所感之苦，享吾心固有之樂。前三種雖明修行世善，而
亦具了生死法。後一種雖明瞭生死法，而亦須修行世善。至於惠吉逆
凶，縷析條陳。決疑辨難，理圓詞妙。其震聾發瞶之情，有更切於
拯溺救焚之勢。誠可以建天地，質鬼神，羽翼六經，扶持名教。允為
善世第一奇書，與尋常善書不可同日而語。不謂之菩薩乘本願輪，現
居士身，說法度生者，吾不信也。<rubynote t="（不慧）"/>少讀儒書，罔知孔孟之心傳。
長學佛乘，未悟如來之性體。迄今年臨知命，見等面牆。徒有樂善之
心，毫無利人之力。欲將此書，刊刻流佈。無奈貧無卓錐，兼以懶於
募緣。因是多年，未償所願。西蜀居士李天桂，夙具靈根，篤修善行企
得無上佛法，朝禮普陀名山。於法雨禪寺，偶然會遇。若非宿緣有在，
何以邂逅如斯。乃屈膝問法，詢求出要。餘因示以力敦倫常，精修淨
業，自利利他，唯此為要。若能躬行無玷，方可感化同人。倘所行不符
所言，乃奉法反以壞法。彼世之德不加修，而善不力遷者，非無修德
遷善之資，乃無良師益友以身率之故也。即贈以此書，令詳悉披閱。
務使己之動作云為，與書之指示訓誨，相契相合，無少參差，庶幾可
耳。彼遂若獲至寶，慶幸無已，發願刊板，用廣流通。又祈作序，普
告同人。因不揣固陋，略述顛末。其有欲致君澤民，修身齊家，教子
孫以希聖賢，悟心性以了生死者。請熟讀而力行之，當不以吾言為謬
妄也。

<h2>重刻安士全書序二</h2>
　　淫殺二業，乃一切眾生生死根本。最難斷者唯淫，最易犯者唯殺。
二者之中，淫則稍知自愛者猶能制而不犯。然欲其意地清淨，了無絲
毫蒂芥者，唯斷惑證真之阿羅漢方能之耳。餘則愛染習氣，雖有厚薄
不同。要皆纏綿固結於心識之中，從劫至劫，莫能解脫。殺則世皆視
為固然。以我之強，陵彼之弱。以彼之肉，充我之腹。只顧一時適口，
誰信歷劫酬償。楞嚴經云，以人食羊，羊死為人，人死為羊，如是乃
至十生之類，死死生生，互來相噉，惡業俱生，窮未來際。古德云，
欲得天下無兵劫，除非眾生不食肉。又云，欲知世間刀兵劫，須聽屠
門半夜聲。既有其因，必招其果。不思則已，思之大可畏也。安士先
<pb n="268"/>
生恭稟佛敕，特垂哀愍。因著欲海回狂以戒淫，萬善先資以戒殺。徵
引事實，詳示因果。切企舉世之人，同懷乾父坤母，民胞物與之真心。
永斷傷風亂倫，以強陵弱之惡念。又欲同人諸惡莫作，眾善奉行。因
將文昌帝君陰騭文詳加註釋。俾日用云為，居心行事，大而治國安民，
小而一言一念，咸備法戒，悉存龜鑒。由茲古聖先賢之主敬慎獨，正
心誠意，不至徒存空談而已。如上三種，文詞理致，莫不冠古超今，
翼經輔治。以其以奇才妙悟，取佛祖聖賢之心法，而以雅俗同觀之筆
墨發揮之故也。雖然已能戒淫戒殺，諸惡莫作，眾善奉行。若不了生
脫死，安能保其生生世世不失操持。則恆生善道，廣修福慧，不墮惡
趣，彼此酬償者，有幾人哉。而了生脫死，豈易言乎。唯力修定慧，
斷惑證真者，方能究竟自由。餘則縱令尊為天帝，上而至於非非想天，
福壽八萬大劫。皆屬被善惡業力之所縛著，隨善惡業力之所輪轉耳。
因是特依如來仗佛慈力，帶業往生之法，薈萃淨土經論要義，輯為一
書，名曰西歸直指。若能一閱是書，諦信不疑，生信發願，求生西方。
無論根機之利鈍，罪業之輕重，與夫工夫之淺深，但能信願真切，持
佛名號，無不臨命終時，蒙佛慈力，接引往生。既往生已，則超凡入
聖，了生脫死，悟自心於當念，證覺道於將來，其義理利益，唯證方
知，固非筆舌所能形容也。此系以己信願，感佛慈悲，感應道交，獲
斯巨益。較仗自力斷惑證真，了生脫死者，其難易奚啻天地懸隔而已。
現今外洋各國大戰數年，我國始因意見不同，竟成南北相攻。加以數
年以來，水風旱潦，地震土匪瘟疫等災，頻迭見告。統計中外所傷亡
者，不下萬萬。痛心疾首，慘不忍聞。<rubynote t="（不慧）"/>濫廁僧倫，未證道果。
徒存傷世之心，毫無濟人之力。有同鄉芹浦劉在霄先生者，清介之士
也。世德相承，篤信佛法。今夏來山見訪，談及近來中外情景。戚然
曰，有何妙法，能為救護。餘曰，此是苦果，果必有因。若欲救苦，
須令斷因。因斷則果無從生矣。故經云，菩薩畏因，眾生畏果。遂將
安士全書示之，企其刊板廣傳，普令見聞，同登覺岸。先生不勝歡喜，
即令其甥趙步云出資七百元，祈餘代任刊事。憶昔戊申，曾勸李天桂
刊板於蜀，彼即祈餘作序。後以因緣不具，事竟未行。今蒙劉公毅然
贊成，殆非小緣。竊以袁了凡四訓，為改過遷善之嘉言。俞淨意一記，
<pb n="269"/>
為至誠格天之懿行。其發揮事理，操持工夫，最為嚴厲純篤，精詳曲
盡。因分附於陰騭文廣義三卷之後。蓮池戒殺放生文，為滅殘忍魔軍
之慈悲主帥。省庵不淨觀等頌，為滅貪欲魔軍之淨行猛將。省庵勸發
菩提心文，為沈淪苦海眾生之普度慈航。爰附於三種法門之後。譬如
添花錦上，置燈鏡旁，光華燦爛，悅人心目。果能讀之，則不忠不恕
之念，忽爾冰消。自利利他之心，油然雲起。從茲步步入勝，漸入漸
深。不知不覺，即凡情而成聖智矣。庶可了生脫死，永出輪迴。面禮
彌陀，親蒙授記。謹為閱此書者賀曰，久沈業海，忽遇慈航。遵行忠
恕歸命覺皇。信真願切，執謝情亡。感應道交，覲無量光。餘詳戊申
序中，茲不復贅。

<h2>袁了凡四訓鑄板流通序</h2>
　　聖賢之道，唯誠與明。聖狂之分，在乎一念。聖罔念則作狂，
狂克念則作聖。其操縱得失之象，喻如逆水行舟，不進則退。不可
不勉力操持，而稍生縱任也。須知誠之一字，乃聖凡同具，一如不
二之真心。明之一字，乃存養省察，從凡至聖之達道。然在凡夫地，
日用之間，萬境交集。一不覺察，難免種種違理情想，瞥爾而生，
此想既生，則真心遂受錮蔽。而凡所作為，咸失其中正矣。若不加
一番切實工夫，克除淨盡。則愈趨愈下，莫知底極。徒具作聖之心，
永淪下愚之隊。可不哀哉。然作聖不難，在自明其明德。欲明其明
德，須從格物致知下手。倘人欲之物，不能極力格除。則本有真知，
決難徹底顯現。欲令真知顯現，當於日用云為，常起覺照。不使一
切違理情想，暫萌於心。常使其心，虛明洞徹。如鏡當臺，隨境映
現。但照前境，不隨境轉。妍媸自彼，於我何干。來不預計，去不
留戀。若或違理情想，稍有萌動。即當嚴以攻治，剿除令盡。如與
賊軍對敵，不但不使侵我封疆，尚須斬將搴旗，剿滅餘黨。其制軍
之法，必須嚴以自治，毋怠毋忽。克己復禮，主敬存誠，其器仗須
用顏子之四勿，曾子之三省，蘧伯玉之寡過知非。加以戰戰兢兢，
如臨深淵，如履薄冰，與之相對。則軍威遠振，賊黨寒心。懼罹滅
種之極戮，冀沾安撫之洪恩。從茲相率投降，歸順至化。盡革先心，
<pb n="270"/>
聿修後德。將不出戶，兵不血刃。舉寇仇皆為赤子，即叛逆悉作良
民。上行下傚，率土清寧。不動干戈，坐致太平矣。如上所說，則
由格物而致知，由致知而克明明德。誠明一致，即凡成聖矣。其或
根器陋劣，未能收效。當效趙閱道日之所為，夜必焚香告帝，不敢
告者，即不敢為。袁了凡諸惡莫作，眾善奉行，命自我立，福自我
求，俾造物不能獨擅其權。受持功過格，凡舉心動念，及所言所行，
善惡纖悉皆記，以期善日增而惡日減。初則善惡參雜，久則唯善無
惡。故能轉無福為有福，轉不壽為長壽，轉無子孫為多子孫。現生
優入聖賢之域，報盡高登極樂之鄉。行為世則，言為世法。彼既丈
夫我亦爾，何可自輕而退屈。或<ask>問：</ask>格物，乃窮盡天下事物之理。
致知，乃推極吾之知識，必使一一曉了也。何得以人欲為物，真知
為知，克治顯現為格致乎。答曰，誠與明德，皆約自心之本體而言。
名雖有二，體本唯一也。知與意心，兼約自心之體用而言。實則即
三而一也。格致誠正明，<little>（此指明明德之明、與誠明之明）</little>，五者皆約
閑邪存誠返妄歸真而言。其檢點省察造詣工夫，明為總綱，格致誠
正乃別目耳。修身正心誠意致知，皆所以明明德也。倘自心本有之
真知為物欲所蔽，則意不誠而心不正矣。若能格而除之，則是慧風
掃蕩障雲盡，心月孤圓朗中天矣。此聖人示人從泛至切，從疏至親
之決定次序也。若窮盡天下事物之理，俾吾心知識悉皆明瞭，方能
誠意者。則唯博覽群書遍游天下之人，方能誠意正心以明其明德。
未能博覽閱歷者，縱有純厚天姿，於誠意正心，皆無其分，況其下
焉哉。有是理乎。然一切不深窮理之士，與無知無識之人，若聞理
性，多皆高推聖境，自處凡愚。不肯奮發勉勵，遵循從事。若告以
過去現在未來三世因果，或善或惡，各有其報。則必畏惡果而斷惡
因，修善因而冀善果。善惡不出身口意三。既知因果，自可防護身
口，洗心滌慮。雖在暗室屋漏之中，常如面對帝天，不敢稍萌匪鄙
之心，以自乾罪戾也已。此大覺世尊普令一切上中下根，致知誠意
正心修身之大法也。然狂者畏其拘束，謂為著相。愚者防已愧怍，
謂為渺茫。除此二種人，有誰不信受。故夢東云：「善談心性者，必
不棄離於因果。而深信因果者，終必大明夫心性。此理勢所必然也。
<pb n="271"/>
須知從凡夫地乃至圓證佛果，悉不出因果之外。有不信因果者，皆
自棄其善因善果。而常造惡因，常受惡果，經塵點劫，輪轉惡道，
末由出離之流也。哀哉。聖賢千言萬語，無非欲人反省克念，俾吾
心本具之明德，不致埋沒，親得受用耳。但人由不知因果，每每肆
意縱情。縱畢生讀之，亦只學其詞章，不以希聖希賢為事，因茲當
面錯過。袁了凡先生訓子四篇，文理俱暢，豁人心目。讀之自有欣
欣向榮，亟欲取法之勢。洵淑世良謨也。永嘉周羣錚居士，感佩之
極。祈上海商務印書館鑄鉛為板，以公同志，又印送若干，以結法
緣。祈予為序。因撮取聖賢克己復禮閑邪存誠之意，以塞其責云。

<h2>四書蕅益解重刻序</h2>
　　道在人心，如水在地。雖高原平地，了不見水。苟穴土而求之，
無不得者。水喻吾心固有之明德，土喻吾心幻現之物欲。果能格物致
知，無有不能明其明德者。然穴土取水，人無不施工求之，以非水不
能生活故也。而道本心具，人多不肯施工。致物欲錮蔽真知，不知希
聖希賢，甘心自暴自棄。由茲喪法身以失慧命，生作走肉行屍，死與
草木同腐，可不哀哉。四書者，孔門上繼往聖，下開來學，俾由格物
致知以自明其明德，然後推而至於家國天下，俾家國天下之人，各皆
明其明德之大經大法也。前乎此者，雖其說之詳略不同，而其旨
同。後乎此者，雖其機之利鈍有異，而其效無異。誠可謂先天而
天弗違，後天而奉天時，萬世師表，百代儒宗也。其大綱在於明明德
修道。其下手最親切處，在於格物慎獨，克己復禮，主敬存誠。學者
果能一言一字皆向自己身心體究。雖一介匹夫，其經天緯地參贊化育
之道，何難得自本心。俾聖賢垂訓一番苦心，不成徒設，而為乾坤大
父大母增光，不愧與天地併稱三纔。可不自勉乎哉。如來大法，自漢
東傳。至唐而各宗悉備，禪道大興。高人林立，隨機接物。由是濂洛
關閩以迄元明諸儒，各取佛法要義以發揮儒宗，俾孔顏心法，絕而
復續。其用靜坐參究，以期開悟者，莫不以佛法是則是效。故有功深力
極，臨終豫知時至，談笑坐逝者甚多。其誠意正心，固足為儒們師表。
但欲自護門庭，於所取法者，不唯不加表彰，或反故為闢駁，以企後
<pb n="272"/>
學尊己之道，不入佛法。然亦徒為是舉。不思己既陰取陽排，後學豈
無見過於師之人。適見其心量狹小，而誠意正心之不無罅漏也。深可
痛惜。明未蕅益大師，係法身大士，乘願示生。初讀儒書，即效先儒
闢佛，而實未知佛之所以為佛。後讀佛經，始悔前愆，隨即殫精研究，
方知佛法乃一切諸法之本。其有闢駁者，非掩耳盜鈴，即未見顏色之
瞽論也。遂發心出家，弘揚法化。一生注述經論四十餘種，卷盈數百。
莫不言言見諦，語語超宗，如走盤珠，利益無盡。又念儒宗，上焉者
取佛法以自益，終難究竟貫通。下焉者習詞章以自足，多造謗法惡業。
中心痛傷，欲為救援。因取四書周易，以佛法釋之。解論語孟子，則
略示大義。解中庸大學，則直指心源。蓋以秉法華開權顯實之義，以
圖頓教理，釋治世語言。俾靈山泗水之心法，徹底顯露，了無餘蘊。
其取佛法以自益者，即得究竟實益。即專習詞章之流，由茲知佛法廣
大，不易測度。亦當頓息邪見，漸生正信。知格除物欲，自能明其明
德。由是而力求之，當直接孔顏心傳。其利益豈能讓宋元明諸儒獨得
也已。近來各界，眼界大開。天姿高者，無不研究佛法。一唱百和，
靡然風從。既知即心本具佛性，無始無終，具足當樂我淨真實功德。
豈肯當仁固讓，見義不為，高推聖境，自處凡愚乎哉。以故偉人名士，
率多吃素念佛，篤修淨業。企其生見佛性，死生佛國而已。郁九齡施
調梅二居士，宿具靈根，篤信佛法。一見四書蕅益解，不勝歡喜。謂
此書直指當人一念，大明儒釋心法。於世出世法，融通貫徹。俾上中
下根，隨機受益。深則見深，不妨直契菩提。淺則見淺，亦可漸種善
根。即欲刊板，用廣流通。以此功德，恭祝現在椿萱，壽登期頤，百
年報盡，神歸安養。過去父母，宿業消除，蒙佛接引，往生淨土。祈
序於<le>（光）</le>，企告來哲。<le>（光）</le>自愧昔作闡提，毀謗佛法。以致
業障覆
心，悟證無由。喜彼之請，企一切人，於佛法中，咸生正信。庶可業
障同消，而心光俱皆發現矣。周易禪解，金陵已刻。孟子擇乳，兵燹
後失傳。楊仁山居士求之東瀛，亦不可得，惜哉。

<h2>法華入疏序</h2>
如來一代所說大小權實，偏圓頓漸，種種法門，無非隨機施教，
<pb n="273"/>
對病發藥。及至法華會上，開權顯實，會三歸一。開跡顯本，示本壽
量。舉手低頭，皆成佛道。治世語言，皆順正法。即一切法，顯示實相。
即所迷心，示覺道體。凡一代時教之所以然，皆悉顯闡贊導，徹了無
疑。普令上中下根，悉得開示悟入佛之知見，究竟暢佛出世本懷。猗
歟妙哉。故其義理深固幽遠，不易測度。傳至震旦，千餘年來，注者
雖多，唯天台智者為得其宗。故以五重玄義，總釋經題。以因緣，約
教，本跡，觀心，消釋經文，名為文句。可謂無義不顯，無機不被矣。
又以止觀，發明行相。俾法華教行理三，徹底圓彰，了無餘蘊。以故
在昔依之而修者，得道如林。至唐而荊溪尊者，以三大部文理深邃，
不便初機。乃於玄義，文句，止觀，各撰註釋。註文句者，名文句記。
昔者經疏記三，悉皆各行。初學閱之，頗費心力。宋四明道威法師，
撮取文句及記，揉而錄於經文之下，名為入疏。俾學者不勞？？翻，即
得明瞭，其利大矣。因茲流通中外。元明以來，中國失傳。清光緒末，
式定大師，請得東洋宏教書院新印藏經，內有此書。因交金陵淨戒寺
滅盡師洋數百圓，令其刻板。滅師分作二十卷，樣本通皆寫完校訖。
只刻成六卷，而滅師謝世因閣置數年。<le>（光）</le>於民國八年，因刻安土全
書等，自普陀來維揚，方知其事。意欲續成，苦無財力。有張瑞曾居
士者，宿植德本，篤信佛乘。頗傷世道人心，日趨日下。謂非如來大
法，莫能挽回。故於戒殺放生之事，則實力奉行。於戒殺放生之文，
則多方流通。以及種種勸善格言，皆不惜巨資，刊刻傳佈。唯欲同人，
共推乾父坤母之心，各懷民胞物與之念。必期於已立立人，自利利他，
同登壽域，咸沐佛恩而後已。聞<le>（光）</le>至揚，頻來見訪。因以此告，
企其成就。彼欣然允許，令<le>（光）</le>任其校對。奈其書傳久，錯訛甚多。
初未詳視，意謂滅師校過，當無大訛。及刻出再校，方知遺漏甚多。
因按文句及記，為之改正。其中每有字句不甚圓潤，似欠似贅，而於
大意無所妨礙者任之。以板已刻成，不便修治耳。所願閱是書者，各
於自已一念心中，直下開示悟入佛之知見。則不負自己本具佛性。亦
不負如來說經，智者造疏，荊溪述記，威師匯入，以及式定大師，瑞
曾居士等流通也。刻既竣，遂？？其緣起云。

<pb n="274"/>
<h2>普賢行願品疏鈔擷序</h2>
　　淨土法門，其大無外。一切諸佛，及諸佛阿耨多羅三藐三菩提法，
皆從此出。一切菩薩，及菩薩上求下化稱性所修之道，皆從此入。所
謂無不從此法界流，無不還歸此法界也。夫如來為一大事因緣，出現
於世，雖隨機設教，種種不一。求其若聖若凡，上中下根，乃至逆惡
之流，同於現生了生脫死，俯謝三界，高登九品者，唯淨土一門為然
也。噫。如來大慈，普度眾生。唯此一法，堪暢本懷。眾生修行，冀
出生死，唯此一法，決遂所願。法門廣大，利益宏深。固宜一切佛子，
悉皆奉行。何近見愚夫愚婦，率多竭誠歸命。而通宗通教之士，反漠
然置之，若不聞知者然。其故何在。以研教者按常途教理以論斷證，
不信有帶業往生之事。矜常處生死以度眾生，不願為速出生死之人。
不知坯器未燒，經雨即化。煩惑未斷，轉生即迷。自利尚難，焉能利
他。此皆不諒己德，以博地凡夫，稍具慧性，便以法身大士之作略自
擬，以致一誤永誤也。參宗者專主參究，以期明心見性。不知其機稍
劣，不能明心見性者多多也。即使已得明心見性，而惑業未斷，仍舊
輪迴生死，不能出離者，又多多也。五祖戒，草堂清，海印信，真如
？？等，乃其確證。噫。死生亦大矣，何可以專仗自力而不仗佛力耶。
抑或自力果愈於佛力耶。夫人之處世，大而創業垂統，小而一衣一食，
莫不仗眾人之力，以成自事。至於了生死大事，乃雖有佛力而不肯倚
仗。欲顯出格之作略，恐墮愚夫之窠臼。其志可謂大矣，惜乎不知其
所謂大也。不觀華嚴一經，王於三？？。乃如來初成正覺，為界外四十
一位法身大士，所說一生成佛之法。其一生成佛之歸宗結頂究竟實義，
在於以十大願王，迴向往生西方極樂世界，以期圓滿佛果。夫善財所
證，已得與普賢等，與諸佛等，所謂等覺菩薩也。等覺去佛，特一閑
耳，尚須迴向往生。舉華藏世界海諸菩薩，同稟此教，同修此法。豈
今之通宗通教者，其根性之利，證入之深，悉能超過此等菩薩乎。千
經萬論，處處指歸。往聖前賢，人人趣向。豈此諸經論，皆不足遵依。
此諸聖賢，皆愚夫愚婦耶。一言以蔽之，曰，業深障重，未應解脫。故致
日用不知，習矣不察而已。普賢行願品者，即八十卷華嚴經，末後之
入法界品，善財？？參五十三員知識，至普賢所，承普賢開示，及威神
<pb n="275"/>
之力，即證等覺。普賢乃為說偈，稱贊如來勝妙功德。以文來未盡，
故未結而終。清涼國師特著疏鈔，以大宏其道。至德宗貞元閑。南印
度烏茶國王，方貢普賢行願品之梵本全文，譯成四十卷。前之三十九
卷，即八十華嚴經之入法界品，而文義加詳。第四十一卷，乃現所流通
之普賢行願品也。時清涼亦預譯場，極為贊揚，奉命撰疏。四十卷之
全疏，中國久已失傳。幸東洋藏中，尚有其書。北京刻經處，專刻古
德佚書，不久當可流通也。此一卷經，又復重為別行疏，以備樂簡略，
及修淨土者之研窮。其徒圭？？，為之造鈔，固已中外流通矣。但以文
富義繁，不便初機。范古農居士，以世以淨土三經並行願品一卷，為
淨土四經。三經註者頗多，不妨隨機取閱。此經唯有疏鈔，雖發揮盡
致，而初機每多茫然。遂即疏鈔，擷其要義，刊板流通。文雖簡略，
義仍具足，可謂觀機逗教。有益法門，殊非淺鮮。學者果能先閱擷本，
後讀全文，不但清涼宏贊之心，可以悉知。而普賢勸發，如來出世之
心，亦可以悉知矣。敢請通宗通教之士，共隨華藏海會諸菩薩，及諸
愚夫愚婦之班，一致進行，同往西方。庶可不孤佛化，不負己靈也已。

<h2>金剛經次詁序</h2>
　　金剛經者，即有談空，不墮空邊。即空論有，不墮有邊。空有兩
泯，真俗不二。生佛一致，事理圓融。行起解絕，直趣覺海。一切菩
薩，依此而修因。三世諸佛，依此而證果。乃如來一代時教之綱要，
實菩薩上宏下化之準繩。示如如之本體，機理雙契。證空空之三昧，
解行俱圓。妙而又妙，玄之又玄。猗歟懿哉，何可得而思議也已。世
多不察，謂為空宗，其孤負佛恩也甚矣。夫度盡一切眾生，不見能度
所度之相。不住色聲香味觸法，而行佈施，以至六度，及與萬行。以無
我人眾生壽者，修一切善法。無所住而生心。雖說法而無法可說。雖
成佛而無菩提可得。是則雲騰行海，波湧度門。乃稱性緣起之道，行
所無事。以故內不見有能度之我，外不見有所度之人與眾生，中不見
有所證之無餘涅槃之壽者相。自他見亡，凡聖情盡。三輪體空，一道
清淨。如如不動實相妙理，徹底圓彰。故得福德等彼十方虛空也。至
於受持此經，為他人說。雖四句三句二句一句，其福勝彼三千大千世
<pb n="276"/>
界滿中七寶佈施，及無量百千萬億劫，日日三時，以恆河沙等身命布
施之福。良以一切諸佛，及諸佛無上覺道之法，皆從此經出故。故說
法者，即是以佛莊嚴而自莊嚴，？？以莊嚴一切眾生。此其自行化他真
實功德，名之為空，豈有當哉。是故隨說此經，雖止四三二一句等，
而一切天人，皆應如佛塔廟而供養之。以持經之人，心與道合，心與
佛合。故能轉最重之後報，作最輕之現報，而復當得菩提也。以自行
化他，心不住相。則以如如智，契如如理。直下興菩提涅槃，混而為
一。如水投水，似空合空。雖有聖智，莫能分別也。如來一代所說法
門，悉以此智照了而修。則水到渠成，雲開月露，一塵不立，萬德圓
彰矣。馬通白居士者，宿植德本，篤信佛乘。品行清高，著述宏富。
實當代之文宗，具超格之學識。然以志樹儒宗，未暇殫精內典。迨歲
周華甲，以滄桑迭遷，悟身世無常，遂屏除一切，專閱佛經。始知如
來所說，皆示吾心，而本有衣珠，幾致忘卻。慶幸之極，轉為悲感。
後閱此經，心華頓發，因隨所見，注為次詁。渾融之文，以章段顯之。
玄妙之義，以平實明之。契理契機，徹上徹下。固初機之良導，實入
佛之要門。諸門人欲為刊板，永用流通。庶通方儒士，悉皆景仰而效
法焉。其為利益，唯佛能知。勉抒愚懷，用為序引。

<h2>金剛經線說鑄板流通序</h2>
　　此一卷經。人人具足，個個不無。但由迷真逐妄，背覺合塵，不
知返觀內照，致使不能親得受用耳。故華嚴如來出現品云：「如來成正
覺時，歡曰，奇哉奇哉，一切眾生，皆具如來智慧德相。但以妄想執
著，而不證得。若離妄想，則一切智，自然智，無礙智，則得現前。
此經由須菩提見佛威儀，嘆為希有世尊，善護念付囑諸菩薩。欲令護
念付囑之法，大明於世。故問菩薩發無上菩提心，云何應住，云何降
伏其心。此二句，乃護念付囑之要旨也。而如來以所有一切九類眾生，
悉皆令入無餘涅槃而滅度之，不見眾生得滅度相，答其降伏。以菩薩
於法，應無所住，不住色聲香味觸法而行佈施，答其應住。又謂不應
住色生心，不應住聲香味觸法生心。應無所住而生其心。且深嘆其不
住相佈施之福德，與十方虛空，同一不可思量。何以度盡一切眾生，
<pb n="277"/>
而曰實無眾生得滅度者。以無餘涅槃，即眾生本具性體。由迷背不知，
初非有失。菩薩為指示之，令其了知衣裡之珠，項上之頭。既了知已，
豈復有得。不過眾生自性自度，豈有能度之我，所度之人與眾生，並
所入無餘涅槃之壽者相哉。四相既無，則三輪體空，一道清淨矣。由
其三輪體空一道清淨。故萬行雲興，心無所住。雖復萬行雲興，實則
一法不立。凡所見情與無情，同一實相。故得山河及大地，全露法王
身。而楞嚴以五陰六入十二處十八界七大，皆如來藏妙真如性，即是
其證。是知如來智慧德相，本自具足，無欠無餘。但以迷背之故，無
端幻起妄想執著，致智慧德相隱而不現。若肯窮究此妄想執著之所從
來處，則彌空雲霧，徹底消滅。本有天日，全體顯現矣。雲霧封時，
天日亦不曾失。雲霧散時，天日又豈是得。度盡一切眾生，不見一眾
生得度者，此之謂也。其能見此理以行此行者，以無所住而生心，悉
見諸相非相也。如是之人，受持此經，乃至四句三句二句一句，為人
演說。其福德雖滿大千世界七寶佈施，尚不能及。以一句染神，永為
道種。住相佈施，報在人天故也。以故說是經處，即為塔廟。經所在
處，即三寶具足。故一切世閑天人阿修羅，皆應供養也。以說者能不
取於相，如如不動。以如如智，契如如理。佛如眾生如，一如無二如。
終日說而實未嘗說，即杜默不說亦未嘗不說。以其人行住坐臥，周旋
俯仰。著衣吃飯，揚拳豎指。無不是不生不滅無餘涅槃，無住心之全
體大用。劫外田地，故鄉風月。任人自得，有誰阻止。以故賣柴翁聞
一句，即得嗣祖傳燈，騰輝宇宙。彼既丈夫我亦爾，不應自輕而退屈。
則受持之人，宜何如發大菩提心，宜何如生無所住心也。清道光末，
有無住老人陳柱者。宿有慧根，弱冠即誦此經。至七旬外，廣閱諸注。
折衷其義而為線說。以不住相一線，直貫到底。其語句頗平實顯豁，
有益初機。倘由是而得其旨歸，則古德之注，如來之經，如開寶藏，
隨意受用矣。粵東簡照南玉階二昆弟。以母氏逝世，諸親友吊奠者，
各送誄詞挽聯。匯而刻之，名哀思錄。又欲藉母氏之故，普利一切。
因鑄金剛經線說板，印數千卷。與哀思錄同贈吊奠親友，以酬嘉貺。
一以冀母氏蓮品高昇，一以冀親友善根增長。誠所謂孝子不匱，永錫
爾類者矣。或疑金剛無相，淨土有相，二法如何相融。予曰，金剛經
<pb n="278"/>
令度盡一切眾生，而不見度相。不住色聲香味觸法而行佈施。佈施乃
六度萬行之首。既令不住相佈施，則持戒忍辱精進禪定智慧，以及萬
行，莫不皆然。然則金剛經乃令人？？行六度萬行，普度一切眾生之規
矩準繩也。？？與一代時教一切法門而為綱要。蓋是即相離相，何得謂
與淨土不相融通乎。夫度生之法，唯淨土最為第一。欲生淨土，當淨
其心。隨其心淨，則佛土淨。以不住相之清淨心念佛，則是心作佛，
是心是佛。其往生西方，證無生忍，乃決定不易之理事也，又何疑乎。

<h2>贊禮地藏菩薩懺願儀重刻序</h2>
　　心體本淨，因根塵而濁念斯興，佛性常存，由迷背而凡情孔熾。
於是承寂照之力，反作昏動之緣。於常住之中，妄受生死之苦。執著
五陰，不知畢竟皆空。障蔽一心，曷了本不可得。耽染六塵之幻境，
墜墮三惡之苦途。縱經微塵劫數，莫出六道輪迴。故我世尊，特垂哀
愍。因地藏菩薩之問，說十力佛法之輪。摧碾煩惑，成就道器。由茲
棄捨惡法，斷除一切無依行。修持善法，具足一切有依行。然欲得無
生法忍，須懺宿世愆尤。若能不著五陰，自可圓證三身。外承佛力法
力，菩薩誓願力，內仗誠力悔力自性功德力。故得彌空罪霧，徹底消
滅。本有性天，全體顯現。是知十輪本願占察三經。同由地藏大悲願
力，令末世孤露無依眾生，悉皆得大恃怙也。蕅益大師，已證法身，
乘願再來。初現闡提之跡，後為如來之使。一生行解，事理圓融。畢
世著述，性修雙備。欲令濁智成淨智，依三經而制懺儀。冀使凡心作
佛心，即十輪而明贊悔。寶鏡既磨，光明自發。摩尼既濯，珍寶斯雨。
誠可謂反本還元之妙法，即心作佛之達道也。弘一上人，宿欽大師著
述。特為刻板，用廣流通。俾有志於滅幻妄之惑業，證本有之真心，
上續如來之慧命，下作末世之典型者，咸得受持云。

<h2>揀魔辨異錄重刻序</h2>
　　學道之人，居心立行，必須質直中正，不可有絲毫偏私委曲之相。
倘稍有偏曲，則如秤之定盤不準，稱諸物而輕重咸差。如鏡之體質不
淨，照諸像而妍媸莫辨。差之毫釐，失之千里。展轉淆訛，莫之能止。
<pb n="279"/>
故楞嚴經云，十方如來，同一道故，出離生死，皆以直心。心言直故，
如是乃至終始地位，中閑永無諸委曲相。書曰，人心惟危，道心惟微，
惟精惟一，允執厥中。法藏宿世，固有靈根。即現生之悟與見地，亦
非卑淺。但以我慢根深，欲為千古第一高人。特意妄立種種宗旨名相，
著五宗原。以企後學推尊於己，竟成魔外知見。使當日直心直行，允
執厥中。將見密雲會下，無人能敵。道風之振，何難超越諸方。惜乎
不以實悟實證為事，而預先設法，以為超越一切之計。遂緻密雲七闢
三闢，以正其非。然人非聖賢，孰能無過。果是英烈漢子，自當慚愧
懺悔，知非改過，以期實悟實證。則臨濟法脈，如來慧命，豈不直接
其傳。何得慢幢高豎，護短飾非。引起其徒宏忍等，更加狂妄。逞已
臆見，著五宗救。挽正作邪，以邪為正。謗法謗僧，自誤誤人。較之
法藏，更深十倍。盲引盲眾，相牽入火。噫。可哀也已。藏忍平生，
刻意文飾。致令門庭甚盛，士大夫多為外護。故彼父子之語錄，並五
宗原，五宗救之僻謬邪說，悉皆續入大藏。至雍正十一年，世宗欲選
語錄。？？閱彼等著作，知其意見僻謬，必至瞎人正眼。著令盡毀其板。
又？？天下叢林，凡有此書及板，盡行毀除。倘有私藏者，發覺以違律
論。又恐或有深受其毒，莫能盡吐。因將五宗救中狂悖甚者，摘錄八
十餘條，逐條駁正。命續入大藏，以企開人正眼，報佛祖恩。但以萬
幾無暇，至十三年春，方始脫稿。未及謄清，龍馭上賓。高宗繼立，
方始刊板。只因未委通人，凡草書替代之字，許多竟作本字。如以謂
作為。多至百餘。世宗所刻書冊經板，悉皆校對精嚴。唯此一書，錯
訛甚多。故知的系賓天之後所刻。又雍正十三年春，開工刊大藏板。
此書上諭，命入藏流通。而竟未入者，以高宗禦極未久，殫精政治，
無暇提倡。其餘緇素，以法藏徒黨甚盛。恐其一經提倡，或致招禍，
因皆置之不論，以故未入。書冊殿板，存於大內。除皇帝有？？，無由
刷印，因茲不傳於世。然此法寶，必有神物守護。令其久秘復出，得
廣流通。其因緣具於石印序中。茲擬重刻木板，因息心校閱，俾還世
宗本來面目。應季中居土，願任刻資。遂序其顛末，以告來哲。夫欲
了生死，必須實證。若唯悟而未證，則煩惑尚在，大須努力。倘能兢
兢業業，歷緣鍛煉。則覺照存心，冥符聖智。人我是非之凡情，無由
<pb n="280"/>
而起。若不加覺照，依舊凡情熾然。功行愈高，情見愈重。由悟入迷，
在所難免。如人睡惺不起。久復睡著。古人謂大事已明，如喪考妣。
正以煩惑未斷，或恐復迷。須知斷惑之人，便無凡情。既無凡情，何
有生死。大悟之人，其悟縱與佛同，其惑猶未斷除。必須念念覺照，
庶免凡情用事。藏忍父子，雖則悟處高深。只因我慢過甚，全體埋沒
於人我情見之中。而猶欲為續佛慧命之第一高人。以致一錯永錯，而
莫之能反。盡其智力，只做得個平侍者之身分。可不哀哉。如來深知
末世眾生，煩惑難斷。特開一信願念佛，求生淨土法門。令其於臨終
時，蒙佛接引，往生西方。既得往生，則超凡入聖，了生脫死。承侍
彌陀，追隨海眾。從茲圓破無明，徹證自心。直至成佛而後已。使藏
忍知此，當即上品往生，證無生忍。普現色身。廣度群迷。又何至妝
點文飾，欲得超師越祖之虛名，企其流芳百世。一經明眼人看破，竟
落得個邪魔外道之實號，而遺臭萬年。嗚呼哀哉。

<h2>揀魔辨異錄石印序<little>（代企覺居士趙希伊作）</little></h2>
　　自佛法入中國，歷代皇帝，無不崇奉。其唯結緣種，與有所悟證
者，種種不一。求其深入經藏，直達禪源。證涅槃之妙心，具金剛之
正眼。於修齊治平之暇，闡拈華直指之宗者，其唯清世宗皇帝為第一
也。若非法身大士，乘願再來。握權實不二之道柄，度輪迴無依之眾
生者。其能如是也耶。其所著述，藏內有圓明居士語錄三卷。<little>（圓明居
士世宗道號。）</little>其他序跋傳記，散見於經論語錄中。悉皆妙契佛心，冥
符祖意。言言見諦，語語歸宗。如走盤珠，似摩尼寶。凡具眼者，無
不佩服。當明季時，密雲悟會下，有法藏字漢月者。天姿聰敏，我慢
根深。大悟之後，欲為千古獨一無侶之高人。從茲妄立主見，著五宗
原，擬已超邁一切。不知如來心印。如清涼月。慢雲一起，便掩月光。
真如妙性，猶太虛空。慢塵既揚，即污空體。種種塗飾，翻形狂悖。
求昇反墜，弄巧成拙。密雲則闢而又闢，彼與其徒弘忍，執迷不返，
則救而又救。反欲陵駕密雲，謂己無師自悟，密雲強以源流懇付之。
所有言說，類多妄造，少有實情。當時知識，雖知其非。以其師尚不
奈何，兼彼門庭甚盛，士大夫多為外護，恐其一經闢駁，難免招禍，
<pb n="281"/>
故皆不敢置論。至雍正十一年，世宗遍閱密雲，法藏，弘忍等錄。見
彼知見紕謬，錄其臆見邪說數十條，逐一辨正。通計十萬餘言，名曰
御製揀魔辨異錄。即刊書冊殿板，又令續入大藏。企其除邪說以正人
心，振宗風而明祖道耳。至十三年，開工刊藏，而龍馭旋即賓天。高
宗繼立，以日親萬幾，不暇提倡，遂致竟未入藏。而書冊殿板，存於
大內，不易流通。故今之博學多聞緇素大家，皆不知其名。吾友子任，
光緒甲辰，於京師書肆中得二部。以一送諦閑法師，企彼倡募流通。
以一托楊仁山寄東洋，入於弘教書院新印藏中。今春餘欲朝海至滬上，
遇楚青狄居士。餘曰，公好流通古跡，何不取弘教藏中揀魔辨異錄，
刊板印行。此世宗以靈山泗水之心法，為儒釋兩教，作開金剛正眼之
大光明藏也。若得流通，不但參禪者直下知歸。即宗孔孟而探誠明之
極賾者，亦如乘輸遇順風，速得到彼岸也。居士曰，餘昔於京師爛貨
攤得一部，藏書笥有年矣。不因子說，幾致錯過。即付印刷所，俾照
式石印一千部。命餘作序。餘喜極，遂忘其固陋，為序其隱顯機緣如
此。

<h2>三十二祖傳贊序</h2>
　　粵自世尊拈華，迦葉微笑。正法眼藏，涅槃妙心，遂得普播寰區。
及至大教東布，達磨西來。其圓悟佛性，徹證自心。續如來之慧命，
作人天之導師者，實繁有徒。若傳燈錄，高僧傳所載，乃存十一於千
百耳。其隱而弗彰，秘而不顯者，又何可勝數耶。清世宗憲皇帝，久
證法身，乘願再來。若宗若教，無不窮源徹底。禦極以來，十年之內，
專理政治，不提佛法。以期天下太平，俗美風醇。然後宣佈法化，則
易得其益。如器除毒，堪貯甘露。至十一年，則以人王身，行法王事。
佛法世法，一肩擔荷。儒教釋教，一道齊行。取靈山泗水之心法，述
傳薪續焰之綸音。空有不二，真俗圓融。直欲普天人民，同為如來真
子。現未有情，共獲本地風光。每於朔望，及佛菩薩誕辰。或面訓廷
臣，或傳諭疆臣，以迄士庶。令其咸了自心，悉趣背塵合覺之道。不
至徒具佛性，枉受生死輪迴之悲。或敕天下叢林，一切僧眾。令其恪
守清規，精修梵行。真參實悟，明心見性。以期光揚法道，翼贊皇猷。
<pb n="282"/>
又於朔望，必親運叡筆，恭繪一古德道像。取彼本傳，提綱摘要，作
一小傳。又作一贊，以發其奧義。親筆書於像首。刻石大內，以備摹
拓而企流佈。自十一年二月起，至十三年三月止。共繪三十二尊。至
四月中，龍馭上賓，致無量古德，未蒙一發幽光，為可惜耳。至乾隆
九年，高宗以裝潢所拓祖像三十二軸賜武林理安寺，後修寺志，即以
此傳贊，載於首冊，以志恩寵。然此傳贊，未刻書板，故世不獲見聞。
竊念古德道風，人天景仰。如皜月當空，萬川俱現，其光明皎潔，豁
人心目。自可頓開心地，徹見性天。又得世宗叡筆發揮，與古德交光
相映，一際無痕。若得一覽，當即達本逢源，獲衣裡之明珠。破塵離
著，出大千之經卷。從茲心心相印，燈燈相傳。俾自他以共證真常，
令凡聖以同登覺岸。庶不負世宗述傳一番至意矣。因募應季中居士，
出資刻板，以公同志。於每傳前，列其題目，以期一目瞭然。並書緣
起，以告來哲。

<h2>淨業良導序</h2>
　　娑婆，生死險道也。極樂，常住家鄉也。眾生由一念不覺，入此
險道，莫之能出。縱欲出此險道，歸彼家鄉。而生無慧目，不知所趣。
若無良導，不但誤入歧途，竟成背馳，且有墮坑落？？，喪身失命之懮。
淨土三經一論，以及一切大乘經論，皆導師也。但以文深義奧，初機
不易領會。雖則無邊妙義，具足無遺。而以暗鈍心識當之，每致有疑
而不能決，有信而不能生。因茲歷代古德各垂言教，以逗時機。由是
法流無壅，而？？機悉蒙其利濟矣。無名居士，自雖未度，志切度人。
因將樂邦文類。及蓮池，紫柏，憨山，蕅益，各集中之合時機者。錄
數十篇，以應初入法門之士。待其門經已得，然後？？閱全書，則知一
滴之味，與大海之味，無二無別。而如來出世一大事因緣，唯淨土一
法，方能究竟暢佛本懷也。無名居士，撝謙不敢自專，命<le>光</le>監定。因
題之曰淨業良導云。

<h2>佛學初階序</h2>
　　佛法廣大，不易窺測。欲使同人盡沐法澤，必由耳目見聞因果報
<pb n="283"/>
應，生死輪迴之淺近事跡，啟迪而引誘之。令其捨枸墟之固執，見天
地之廣大。庶可斷疑生信，愈入愈深。必期於徹悟自心，復還本有。
及與仗佛慈力，往生西方。而又以化諸人人。決不肯上辜佛化，下負
己靈。長劫甘受生死輪迴之苦毒也已。福保丁居士，誓願宏深，慈悲
廣大。欲令斯民同登覺岸，因將緇素名賢遺集，及佛祖經論中，因果
輸回之事，及三寶功德，淨土利益，輯之成帙，名為佛學初階。企閱
者因是而求，舉凡斷惑證真，即凡成聖之不思議大法，皆可親得而實
有諸已矣。又伊先所輯佛學指南，佛學起信編，六道輪迴錄。雖繁簡
不同，要皆為初機學佛之階梯而已。若是決烈丈夫，當必登峰造極。
決不至畫地自限，以卑自安而不復上進耳。

<h2>釋教三字經序<little>（代明天啟時，蜀東忠州聚雲寺，吹萬老人釋廣真作）</little></h2>
　　人同此心，心同此理。凡聖不二，生佛一如。由迷悟之或殊，致
昇沈之迥別。大覺世尊，愍而哀之。示成正覺，轉大法輪。本一心以
建立，作迷津之寶筏。普欲未來，咸登道岸。故以五時所說，及教外
別傳之旨，付諸弟子，命廣流通。由是列宗諸祖，相繼而興。宏宗演
教，代佛揚化。迄今世遠年深，事多義廣。若非讀破大藏，妙悟自心。
無以測其端倪，得其綱要。每欲撮略梗概，開示後進。因念宋儒王伯
厚先生，作三字經。以紀夫倫常日用之道，輿歷朝治亂之跡。使學者
先知其約，後涉其博。幼而學之，壯而行之，立身行道，致君澤民，
以復其人性本有之善。遂仿其意，略？？如來降生成道，說法度生。列
祖續佛慧命，隨機施教。及與古德自利利他，嘉言懿行。題曰釋教三
字經。俾為沙彌時，誦而習之。知佛經之要義，明祖道之綱宗。及其
壯而？？閱三藏，歷參五宗。妙悟自心，冥符佛意。方知山色溪聲，咸
示第一義諦。鴉鳴鵲噪，共談無上心宗。非同非異，非有非空，即權
即實，印俗即真。博之則盡十虛而莫容，約之則覓一字不可得。然後
乘大願輪，闡揚法化。普令法界眾生，歸依一體三寶。複本來之面目，
傳無盡之心燈。是在後進之發心造修焉，予日望之。

<h2>劉圓照居士摸象詩序</h2><little>（以彼作[○@照]圖章故開端畫一圓相）</little>
<pb n="284"/>
○此一段光明，非因非果，非聖非凡，非斷非常，非生非滅，亙古
亙今，照天照地。佛未出世，祖未西來。人人具足，無餘無欠。無奈
眾生在迷，懷寶受困。反承此照天照地之光，起惑造業，輸回六道。
於是世尊欲施濟度，示成正覺。當其夜睹明星，豁然大悟時。乃浩然
嘆曰，奇哉奇哉，一切眾生，具有如來智慧德相。但以妄想執著，而
不證得。若離妄想，則一切智，自然智，無礙智，則得現前。於是隨
機施化，對病發藥。由眾生根器不等，故其所說，或漸或頓，或實或
權，種種不同。雖則設諸方便，無非曲誘眾生，令其各各徹證此之心
光，究竟成佛而已。所謂粗言及細語，皆歸第一義。始則千機並育，
終則一道同歸也。又以鈍根眾生，現生不能了脫。則輪迴生死，了無
底止。以故特開一信願念佛法門，俾未斷惑者，仗佛慈力，帶業往生。
已斷惑者，仗佛慈力，速證法身。普使上中下根，若聖若凡，同證真
常，誕登彼岸。極暢如來出世之本懷，徹獲眾生本具之佛性。猗歟佛
恩，窮劫莫贊。及至大教東流，遂以此法，目為蓮宗。以其念佛求生
西方，蓮華化生，得預蓮池海會，親炙彌陀世尊，及觀音勢至，諸上
善人故也。自後達摩西來，傳佛心印。直指人心，見性成佛。然此所
見所成，乃指吾人即心本具之天真佛性而言。令人先識其本，則一切
修證等法，自可依之進趣，以至於修無可修，證無可證而後已。非謂
一悟即成福慧兩足，圓滿菩提之究竟佛道也。喻如畫龍點睛，令其親
得受用耳。由是騰輝震旦，炳煥赫奕。即心即佛之道，非心非佛之法，
？？布寰區。天機深者，於一機一境，識其端倪。則出詞吐語，自離窠
臼。入死入生，了無罣礙。得大解脫，得大自在矣。倘根機稍劣，縱
得大悟，而煩惱習氣未能淨盡，依然還是生死中人。出胎隔陰，多致
迷失。大悟者尚如是，況未悟乎。固宜專心致志於仗佛慈力之淨土法
門，方為千穩萬當之計也。圓照劉居士，宿根深厚，現行精純。於禪
淨兩宗，各得其旨。而尤以念佛法門，為究竟自利利人之道。每有所
感，輒形諸詩歌。筆而錄之，得一百零八首。題其名曰摸象。蓋以道
大無方，豈凡庸一言可以道盡。不過取其意之所適而已。其子及族人，
欲後世咸所稟承，擬列諸家譜。令<le>（光）</le>敘其大旨，用告來者云。

<pb n="285"/>
<h2>佛學述要鑄板流通序</h2>
　　自佛法入中國，千八百餘年來。若緇若素，若男若女，深入經藏，
徹悟心源者，何可勝數。良以真如佛性，人人本具，但以迷而不覺，
初非有失。及聞如來言教，知識指示。則知珠在衣裡，佛性恆存。不
離當處，得大自在。自利利他，受用無盡矣。天台陳勤先女士，宿有
慧根。於臺禪性相淨土諸宗，悉知壺奧。而且偏贊淨土，冀一切不能
徹悟自心，斷惑證真者，即生便登阿鞞跋致。亦可謂於博得約，宏法
知要矣。其所發揮，機理雙契。雖則多錄成文，然如一屋散錢，一一
上串，俾用者現成持取。三叉歧路，條條標示，令行者勇往直前，亦
不可謂無功也。惜其子袁授荀，根性弗類。於其母所述，了無所知。
抄錄而欲流通，其注概節略之。不知有宜節者，有不宜節者。不宜節
者而妄節之，則有意義不明，文法不合之弊。而且錯訛滿紙，致有許
多詞不達意之處。足見此道，須自有善根，方可優入。否則雖母子至
親，亦不能傳。奉化孫玉仙居士，欲鑄板流通。冀鬚眉丈夫，閨閣英
賢，同發思齊之心，共證本具佛性。委<le>（光）</le>監訂。因正其錯訛，離
其句讀。遂題之為佛學述要云。

<h2>格言聯璧重刻序</h2>
人之所以與天地併名三才者，以其能格物致知，克己復禮，以明
其明德，而止於至善也。去此，則但一血氣之倫而已，何可以與天地
並立為三而稱之乎。孟子以夜氣不足以存者，為違禽獸不遠。又謂人
之所以異於禽獸者幾希，庶民去之，君子存之。是知任心縱意，胡作
非為者，不過名之為人，實則與禽獸或相？？，或不如矣。格物致知，
乃群聖傳授之心法。以人欲之物，乃由外境而生。必須格除淨盡，而
吾心固有之良知，自可全體顯現矣。固有之良知，即明德也。格之與
致，皆所以明其明德也。明德既明，則意誠心正而身修矣。此匹夫匹
婦皆能為之事也。若以推極吾之知識，窮盡天下事物之理，為格物致
知者。乃枝末，非根本也。雖聖人亦有所不能焉。能明其明德，則獨
善其身矣。若得位行道，以先覺覺後覺，則兼善天下矣。吾人未能人
欲淨盡，天理流行，必須多識前言往行，以為前途導師，日讀誦而繹
<pb n="286"/>
思之，必期於過日寡而德日崇，以至於德純過無而後已。然曾子臨終，
尚曰戰戰兢兢，如臨深淵，如履薄冰。而今而後，吾知免夫。蘧伯玉
行年五十，而知四十九年之非。孔子以德不修，學不講。聞義不能徙，
不善不能改為懮。行年七十，尚欲天假數年，以期學易而免大過。雖
曰以身說法，勉勵後進。實屬聖賢格致工夫，自強不息，了無已時也。
山陰金蘭生先生，輯先賢警策身心語句，為格言聯璧。令學者如入寶
山，隨取而得。其功誠非淺鮮。維揚張瑞曾居士，少即奉為圭臬。繼
欲普餉同倫，乃詳為校訂。兼用褒貶圈法，標示其當法當戒者。俾閱
者省心力而知去取，其用志可謂誠且摯矣。刻成，問序於餘。因略述
三纔名義，與聖賢格致工夫，以期輿本集所說，互相發明。令學者得
親切下手之工夫，而進德不息，以至與天地參而後已也。其具眼者，
當不以餘言為背謬也。

<h2>不可錄重刻序</h2>
女色之禍，極其酷烈。自古至今，由茲亡國敗家，殞身絕嗣者，
何可勝數。即未至此，其閑頹其剛健之軀，昏其清明之志。以頂天履
地，希聖希賢之姿，致成碌碌庸人，無所樹立之輩者，又復何限。況
乎逆天理，亂人倫，生為衣冠禽獸，死墮三途惡道者，又何能悉知之
而悉見之耶。噫。女色之禍，一何酷烈至於此極也。由是諸聖諸賢，
特垂悲愍。或告之以法言，或勸之以巽語。直欲福善禍淫之理，舉世
咸知。而又徵諸事實，以為法戒。企知自愛者讀之，當必怵然驚，憬
然悟，遏人欲於橫流，復天良於將滅。從茲一切同倫，悉享富壽康寧
之福，永離貧病夭折之禍。此不可錄所由輯也。張瑞曾居士，欲重刻
印施，命餘作序，暢演窒欲要義。須知美色當前，欲心熾盛，法言巽
語，因果報應，皆難斷其愛心。若能作不淨觀，則一腔欲火，當下冰
消矣。吾秦長安子弟，多玩促織。有兄弟三人，年皆成童，於月夜捉
促織於墳墓間。忽見一少婦，姿色絕倫，遂同往捉之。其婦變臉，七
竅流血，舌拖尺餘，三人同時嚇死。次日其家尋得，救活者一，方知
其事。活者大病數月方愈。其家子孫，不許夜捉促織。夫此少婦，未
變臉時，則愛入骨髓，非遂所欲則不可。及既變臉，則一嚇至死，愛
<pb n="287"/>
心便成烏有。然當其？？相追逐時，固未始無血與舌也。何含而藏之，則
生愛心。流而？？之，則生畏心。了此，則凡見一切天姿國色，皆當作
七竅流血，舌？？尺餘之釣頸鬼想矣。又何至被色所迷，生不能盡其
天年，死必至永墮惡道耶。以故如來令貪欲重者，作不淨觀。觀之久
久，則尚能斷惑證真，超凡入聖。豈止不犯邪淫，窒欲衛生而已。其
女貌嬌美，令人生愛心而行欲事者，不過外面一張薄皮，光華艷麗，
為其所惑耳。若揭去此之薄皮，則不但皮裡之物，不堪愛戀。即此薄
皮，亦絕無可愛戀矣。再進而剖其身軀，則唯見膿血淋漓，骨肉縱橫，
臟腑屎尿，狼藉滿地。臭穢腥臊，不忍見聞。校前少婦所變之相，其
可畏懼厭惡，過百千倍。縱傾城傾國之絕世佳人，薄皮裡面之物，有
一不如是乎。人何唯觀其外相，而不察其內容，愛其少分之美，遂不
計其多分之惡乎。餘願世人，遺外相而察內容，厭多惡以棄少美。則
同出欲海，共登覺岸矣。又當淫欲熾盛，情不能制之時。但將女陰作
毒蛇口，如以陽納蛇口中。則心神驚悸，毛骨悚然。無邊熱惱，當下
清涼矣。此又窒欲之最簡便法也。

<h2>不可錄敦倫理序</h2>
天為大父，地為大母。一切男女，皆天地之子女，皆吾之同胞。
既是同胞，當盡友愛，保護扶持，以期各得其所。如是，則為天地之
肖子，無忝所生矣。既能保護扶持天地之子女，則天地必常保護扶持
於其人，令其福深壽永，諸凡如意也。倘或肆意橫行，欺陵天地之子
女，則其折福減壽，滅門絕嗣。一氣不來，永墮惡道，經百千劫，莫
復人身者。乃自取其禍，非天地之不慈也。余且勿論。即如妻女姊妹，
人各共有。人若熟視己之妻女姊妹，已則憤心怒氣，即欲毆擊。何見
人之妻女姊妹，稍有姿色，心即妄起淫念，意欲污辱乎哉。夫同為天
地之子女，是吾同胞。若於同胞起不正念，則是污辱天地之子女，欺
侮同胞。其人尚得自立於天地之閑，而猶謂之為人乎。況夫婦之道，
與乎三綱五常。男女居室，人之大倫。人之所以異於禽獸者，以其有
人倫也。人若行蔑理亂倫之事，則是以人身行禽獸事。身雖為人，實
則禽獸不如也。何也，以禽獸不知倫理，人知倫理。知倫理而復蔑倫
<pb n="288"/>
理，斯居禽獸之下矣。然一切眾生，由淫欲生，故其習偏濃。須深堤
防，作親，作怨，作不淨想。庶可息滅邪念，而淳全正念矣。怨與不
淨，前序已明。茲特約親而為發揮，冀諸閱者，同敦天倫，毋懷惡念。
四十二章經，示人見諸女云：「想其老者如母，長者如姊，少者如妹，
幼者如女。生度脫心，息滅惡念。梵網經云，一切男子是我父，一切
女人是我母，我生生無不從之受生。當生孝順心，慈悲心。如是則尚
保護扶持之不暇，何可以起惡劣心，而欲污辱乎。明有一生患淫，不
能自制，問於王龍溪。龍溪曰，譬如有人謂汝曰，此中有名妓，汝可
搴幃就之。汝從其言，則汝母女姊妹也。汝此時一片淫心，還息否。
曰息矣。龍溪曰，然則淫本是空，汝自認做真耳。果肯將一切女，作
母女姊妹視之，則不但淫欲惡念無由而生而生死輪迴，亦當由茲頓出
矣。不可錄一書。法語巽言之訓，福善禍淫之案，與夫戒忌之日期處
所，一一畢示。其覺世醒迷之心，可謂誠且摯矣。維揚張瑞曾居士，
利人心切，即為刻行。命<le>光</le>發揮窒欲之要，因以怨，以不淨。而？？其
大旨。繼因其堂兄正勛逝世，擬以此功德薦其靈識。俾罪障消滅福智
崇朗。出五濁之欲界生九品之蓮邦。因居士孝友之情，故復撰敦倫之
序。祈見聞者，各詳察焉。則幸甚幸甚，

<h2>普濟禪寺打交盤萬年簿序<little>（代了餘和尚作但打交盤未改十方）</little></h2>
　　圓通道場，彌三際而不增不減。普門風範，即萬法而無欠無餘。亙
古亙今，如如不變。有情無情，法法圓融。雖千佛齊出，了無有興。
縱三災迭起，又豈有敗，此觀音大士補怛名山，真如實際之究竟景象
也至於應化門頭，則法隨緣起，道在人宏。興廢通塞，各有由致。溯
自慧鍔始祖，開山於梁。真歇禪師開宗於宋。以及元之孚中，清之潮
音。悉皆道高一世，德感九重。丕振宗風，廣佈玄化。普使四海內外，
同被慈云。六道眾生，共沾法雨。猗歟休哉，何其盛也。爰自潮音以
來兩蒙？？修。世守成規，家風不墜。至咸豐初，發匪肇亂，人民塗炭。
香火多年斷絕，用度由茲缺乏。法器什物，皆不舒用。凡住持進院，
自所置者，退時仍復搬回本庵。縱有留者，皆作昂價交盤。甚至破敗
不堪，一文不值之物，一體照新價交。計洋一千若干元。如市之打店
<pb n="289"/>
鋪者，貨物器具，悉賣新主。所謂常住者，只空屋經像而已。弊由兵
燹，亦無足怪至後世道太平，香火鼎盛。仍復安於故習毫未改革，餘
曾理院務，詳知其由。今於文蓮老和尚退院之時，蒙諸位老和尚，並
諸房法眷，委此重任。自愧人微德薄，不敢承當。而再三逼勒，不許
推辭。竊念普濟，乃天下名山菩薩道場。由梁至民，世經十紀，年滿
一千。今既忝膺此任，敢不勉力籌度，興利除弊培植常住元氣，以仰
副諸公為法為人一番至意。因言，常住體屬十方非住持一人私有。所
有財政，理宜全歸常住。凡錢財穀米，莊嚴什物。無論常住舊有，即
本人所置辦者，亦不得退時攜去及作價交盤。而住持進院花費，須彼
本人自任，不得耗費常住。如是則常住日見豐足，而法道亦隨之隆盛
矣。文蓮老人聞之，踴躍歡喜，發菩提心。願將交盤洋一千若干元，
一筆勾消。其什物有破敗不堪者提出，同眾棄去。有可用者，按其新
舊名色，登此打交盤萬年簿。後所置者，一體登簿。其住持，並常住
財政規矩，悉仿諸方叢林。唯選舉住持，仍須本寺各房子孫。是之謂
子孫十方。所願自茲以後，凡為住持，及膺職事者，各各發菩提心，
培植常住。庶大士慈恩，豎窮三際，橫？？十方。而各人現在則福慧雙
隆，人天敬仰。臨終則形神俱妙，佛聖來迎。如是則<rubynote t="（不慧）"/>一念愚
誠，與文老一番婆心。皆悉不落空亡，咸有實益矣。因略？？源委，以
冠簿首。俾後之來哲，悉各知其緣起耳。

<h2>別庵統祖新公堂序<little>（代茂量師作）</little></h2>
如來所證之阿耨多羅三藐三菩提道，即我與一切眾生，現前一念
煩惱結業顛倒昏迷之心。能識此煩惱結業顛倒昏迷之心，便可以上續
如來慧命，下作人天導師。普令一切眾生，同識此心，同證阿耨多羅
三藐三菩提道。所謂心佛眾生，三無差別。迷悟雖殊，體本不二，一
條蕩蕩長安路，從來絕不禁人行。自是不歸歸便得，故鄉風月有誰爭。
自世尊示成正覺，四十九年，廣說經法，指大經於塵中，示明珠於衣
裹。三千年來，沐法澤而悟自心，證覺道而度有情者。數逾恆沙，何
可勝論。若我別庵統祖，宿植德本。乘願再來。童真出家。弱冠悟道。
闢普門以重興法雨，傳心印而丕振宗風，身居海島，道播寰區。六坐
<pb n="290"/>
道場，廣垂言教。不特萬民傾誠，直使一人注意。由茲賜帑賜紫，屢
施九道之雨露。唯期祝國祝民，同沐大覺之恩光。在當時固皆景仰，
即後世莫不尊崇。昔先師戒文老人，與開如和尚。每念忝為法裔，莫
續徽猷。聊效追遠之誠，糾立公堂之會。緣舊立公堂，過於淡薄。不
足以昭虔恭而報祖德，起觀感而裕後昆。以光緒十八年，闔山共築朱
家尖眾香塘。因糾十餘家，或任一股，或任數股。共湊洋若干圓，買
田百畝，以為新起公堂之備。後因外界侵佔一半只得三十一畝而已。
然田屬新開，猶是斥鹵。故二十年來，尚未成立。今田已成熟租課照
常。因於今春，起立公堂。十柱輪流，週而復始。在如公與吾師之本
心，實欲後世子孫，登堂薦獻，禮像投誠時，心自思曰，祖師輿人同
耳。彼既丈夫，我亦宜然。豈可高推聖境，自處凡流。由是奮發大心，
追蹤先覺。破無明以證法性，續佛慧以度眾生。俾圓通道場，經劫常
住。大慧宗統，遍界流行，庶不愧為祖師兒孫，如來弟子矣。凡我同
倫，尚勉之哉。<little>（時在民國二年）</little>

<h2>眠雲公堂序<little>（代法雨書記僧作）</little></h2>
　　人生世間，幻住數十年。從有知識以來，日夜營謀，忙忙碌碌。
無非為養身家，做體面，遺子孫而已。推其病根，只因執著有我，不
肯放下。其念慮固結。雖佛與之說法，亦莫之能解。而於自已主人公
本來面目，則反置之不問，任其隨業流轉，永劫沈淪可不哀哉。開然
和尚，夙因深厚，托質將門，壯懼殺業，不樂從軍。聞化聞老人說法，
遂投身座下，剃髮為僧數十年來，專主參究。但恨未得覿面，一敘機
緣。其所悟處，深淺莫測。至光緒末年，住持法雨。因自立公堂，以
作遺念。題其名曰眠云。夫雲之為物，來無所從，去無所至，幻生幻
滅，了無定相。而能降注甘雨，普潤大地。俾有情無情，各得其所。
絕似證無我相者之無所住而生心，度脫一切眾生而無有度相。然公通
身放下，安住其中。其殆示其所悟乎，抑令後世子孫以此為法乎。其
義玄妙，可以深長思矣。

<h2>通智法師公堂序<little>（代悟開大師作）</little></h2>
<pb n="291"/>
　　粵自世尊入滅，四依宏法。現普門身，垂形六道，逆順隱顯，種
種方便，隨順機宜，皆令度脫。此不可思議神通妙行，唯聖能為，非
凡所及。若夫現沙門身，離塵脫俗。高豎法幢，丕振宗風。流通法化，
續佛慧命。此為法身大士，大心凡夫，傳揚佛法，通途妙行。由斯二
行，故得橫遍十方，豎窮三際。無一處不蒙佛光，無一人不沐佛恩。
至於法傳震旦，二千年來宏法大士，廣佈法化。宗說兼通，定慧均等。
現身說法，以德服人。扇真風於火宅，注法雨於情田。普被三根，總
攝眾機。各複本有之天真，共證即心之覺道。因茲王臣歸命，士庶傾
誠。廣佈玄猷，輔弼政治。其宏功偉跡，多難盡述。即高僧傳，傳燈
錄，百餘卷書所載者，乃千萬分中之一二耳。近世以來，其有宿植德
本，示生巨族。隻眼？？穿浮世界，一肩荷起大津梁。宴坐圓通道場，
深入寶王三昧。總禪淨而同修，會宗教為一致。出廣長舌，宏演圓宗。
垂平等臂，普接三根。即凡心以示佛心，統萬行而歸一行者。其唯我
先法師，通公法師其人焉。師諱尋源，字通智，別號憶蓮沙門。俗姓
阮，係揚州儀徵，中堂元公之幼子也。於道光二十二年癸卯，三月初
八日未時示生。母氏某，京都人。迨至元公逝世，嫡子忌刻過甚。其
母遂攜之以歸京都，寄居舅捨。及長，相貌鑲瑋，語音洪暢。性好道
術，不求仕進。欲為長生神仙，放曠襟懷，優游蓬島。每以不遇真人
為憾。至同治十二年，年二十一。偶至龍泉寺，遇首座本然和尚。洞
明教理，透徹禪宗。億必得道高僧，與之談已所懷。本公笑曰，汝本
有之天真佛性，無端背棄，而求不可必得不出七趣之神仙。棄金擔麻，
認奴為主。汝具如此相貌，而其志何若是之下劣也。遂頓棄所懷，即
求攝受。本公因為剃髮於本京七塔寺，乃石佛寺之支派也。從茲常親
本受業師，研究教典，勵志修持。至光緒四年，受具戒於京西雲居寺。
因念教理粗明，本分未了，說食數寶，有何利益。乃發足遊方，遍參
宗匠。至十四年，於普陀佛頂山信真老人會下，師資道合，得受心印。
是為傳臨濟正宗第四十二世。是年宏楞嚴於法雨寺。此後十有餘年，
常應講聘，每期眾皆數百。師於楞嚴，獨有心得，因為註釋。欲使大
佛頂理，圓通常性，全體顯現毫無隱覆，述成開蒙十卷。現蒙維揚萬
壽寂公，為之刊板流通。所惜賦性率真，唯究根本，不事支末。但欲
<pb n="292"/>
發揮理性，令其徹底全彰，和盤托出。至於措詞立言，或失詳審。故
致間有參差疏漏之弊。倘蒙具眼作家，稍事修治。則成法苑完璧，楞
嚴寶鏡矣。師平生志在楞嚴行在淨土。日課佛號三萬，誓求往生。晨
持大悲咒一尺香，以為助行。欲令現未有情，同生淨土。故於彌陀疏
鈔，及演義，要解，便蒙鈔，勢至圓通疏鈔，皆為刊佈。謂學者曰，
禪宗名為教外別傳，淨土實為教內真傳。須知即此真傳，乃別傳外之
別傳也。汝等煩惑未斷，道業未成。切不可錯認定盤星，高推禪宗，
藐視淨土。致令臨命終時，業識茫茫，無本可據。雖有不可思議大慈
大悲之佛力，由不信故，無從倚托。依舊乘惡業力，輪迴惡道。從劫
至劫，了無出期。可不哀哉，可不畏哉。其講楞嚴也，於七處徵心，
十番顯見處。必詳明此土開悟之難，淨土證道之易。至勢至章，則殷
勤勸導，不遺餘力。直欲法會大眾，人各都攝六根，淨念相繼。即隨
勢至，親證圓通。其至由惡業而沈淪四趣，乏定慧而墜墮五魔處。尤
復極陳得失，痛示利害。每每淚隨聲出，語音哽噎。常曰，不知淨土，
楞嚴乃破淨土之元勛。深明淨土，楞嚴實宏淨土之善導。看經不具擇
法眼，其孤負佛恩處，類多如是。汝等切不可將禪宗機鋒轉語，認做
實法，薄淨土而不屑修持。須知華嚴會上，華藏海眾。同破無明，同
證法身。尚須以十大願王，迴向往生西方極樂世界，以期圓滿佛果。
汝何人哉，敢與彼抗。上孤佛化，下負己靈。諸佛名為可憐愍者。師
十餘年來，各處宏經，雲行鳥飛，杳無定處。於天童小白嶺，維揚萬
壽寺，及本山普慧庵，嘗多憩息。以二處主人，悉皆尊德重道。且與
普慧庵主覺公，法稟同門，交稱莫逆故也。至三十二年丙午冬，示疾
育王。丁未春，覺公即接至庵。備極照應，經兩月餘。臨終前數日，
神氣清爽，奮勵念佛。至四月初三日未時，合掌念佛，泊爾神逝。世
壽六十五歲，僧臘三十五年。全身入棺，瘞於佛頂山後之燕窩岡。乃
佛頂文正和尚等，預為營造之歸宿所也。以平生性好寂靜，而住無定
所，故無剃度。嗣法門人，本山唯源通，與不肖悟開。外方雖有，不
能悉知。恐招彼此親疏之譏，故概不書。嗚呼。開於昔年，頻預法會。
屢聆圓音。未明自性。師以孺子可教，遂為預行付囑。當時雖極慚惶，
猶期悟於後日。豈料諸魔未殄，法將雲亡。毒藥未消，慈父見背。悲
<pb n="293"/>
夫。眾生津梁，如來慧命，將何所託，從何所寄耶。寧可自殞，不忍
師逝。唯冀承佛慈力，蓮開上品。忍證無生，位登不退。速乘本願，
垂慈濟度。庶可以仗師威神，出險道而頓登賓所。即我心識，了煩惑
而徹證真常矣。茲以先師遺資，肇立公堂。略敘大端，以垂永久。俾
後世法裔，仰先德之徵猷，而勵志傚法云爾。

<h2>立山老人派下子孫公堂序<little>（代開如和尚作）</little></h2>
　　一切眾生，具有如來智慧德相。但因妄想執著，不能證得。究其
原由，總因不了真如妙性妄認四大為自身相，六塵緣影為自心相。既
已認賊為子，遂致背覺合塵。從此根塵互黏，人我敵立。起惑造業，
輪迴六道。經塵點劫，莫能解脫。大覺世尊，愍茲劇苦。施大法藥，
令修四念處觀。一觀身不淨，二觀受是苦，三觀心無常，四觀法無我。
及餘正動，如意足，根，力，覺，道，三十七品法門雖根有利鈍，乘
有大小。莫不皆以四念處而為根本。良以四觀若成，則我執即破。我
執既破，則五蘊皆空，六塵即覺。返本還原，親證妙性。譬如垢盡鏡
明，雲開日朗。日即本具，明非外來。得無所得，獲大自在。凡情聖
見，兩俱消亡。尚無涅槃，何有生死。至於世壽若盡，則焚其形骸者。
一則恐彼亡者所作未辦，身見未泯。令其豁悟真空，當下解脫。二則
正欲存者了知此身，全體虛妄。力修聖道，複本心源。務於動作云為
處，親見主翁。則能自作主宰，不被此臭皮袋多方驅使。庶可以上繼
佛慧，下化有情。即此苦無常無我不淨之幻妄身心，徹證常樂我淨之
真如佛性。以故無論聖凡，舉皆焚化。而天下叢林，無不遵行也。當
唐宋佛法盛時。士大夫家，亦多仰遵佛制，而用此法，不獨唯僧為然。
僧既焚化，拾其餘骨，置於普同塔中，亦如叢林之海眾同居。其中凡
聖莫測，行位難辨。凡既附聖，亦易解脫。如蒼蠅附於驥尾，不勞而
得至千里也已。法雨常住，當前清咸同閑，以久經兵荒，香火斷絕，
遂致一敗塗地。至同治十年，眾挽先師公立山老人住持，法道由是重
興。而剃度法嗣，實繁有徒。化開師伯，謀諸本派法眷，各出淨資若
乾圓，修一子孫普同塔，於海會橋東，凡立山老人派下子孫，及諸法
徒，皆可入焉。又買眾香塘田五十畝，以歲所收租，充春冬祭薦之費。
<pb n="294"/>
俾伴山，常明，長生，楊枝，寶稱，五庵。及化恆師派下子孫。六柱
輪流，承值當辦。使亡者時受祭薦，蒙法利而超極樂之天，存者識破
幻妄，修淨業而預蓮池之會。爰書緣起，以告同倫。

<h2>募建藥王篷序<little>（代撰）</little></h2>
　　大覺世尊，名大醫王。普治眾生身心等病。所用之藥，其數無量。
戒定慧三，攝盡無遺。以故此三，名為藥王。若能服之，即凡成聖。
然藥雖美妙，修合實難。而信願念佛求生西方，名為阿伽陀藥，萬病
總治，下手易而成功高，用力少而得效速。上中下三根，即生皆出苦
輪。戒定慧三法，當念悉得具足。是知信願念佛一法，乃藥王中之藥
王也。<little>（某）</little>幸承宿因，得聞此法。敢不竭誠致敬，孜孜修持乎。擬建
茅篷一所，名為藥王。安住其中，篤修淨業。以期普愈自他身心生死
等大病。懇祈檀越，發菩提心，行方便事。略分寶海之涓滴，俾成安
身之陋室。由茲夙夜翹勤，禮拜憶念。既能念茲在茲，何難即心即佛。
則無邊利益，皆所成就。以如是因，感如是果。現生必得蒙佛接引，
高預海會。將來必作藥樹王身，普治眾病。若能監此愚誠，則此語當
不虛棄矣。

<h2>法雨寺萬年薄序<little>（代開如和尚作）</little></h2>
得最勝之地，方可宏最勝之道。建非常之事，必須待非常之人。
宗匠出，則本立道生。哲人亡，則法殘教弛。雖否極泰來，屬於天運。
而革故鼎新，實賴人為。法雨常住，肇始於大智老人，中興於別庵統
祖。規模宏敞，法道興隆。嗣後歷代住持，雖則無大樹立。然皆恪守
成規，家風不墜。及至兵燹之後，住持不得其人，遂致一敗塗地。殿
堂寮舍。坍塌破壞。法器莊嚴，百無一存。諸房法眷，見此景象。咸
皆束手，不肯承當。於同治十一年，眾強先師公立山老人住持。荒垣
破屋，竭力修茸。兢兢業業，十有餘年。自天王殿，至藏經閣，悉皆
重新。其餘工程，雖未盡復當日舊制，而大局已有可觀矣。至光緒十
一年，以老病退隱，命先師聞老人繼席住持。先師？？承舊緒，發廣大
心。凡師公力未暇及之工，一切殿堂寮舍，或創或修，無一處不使一
<pb n="295"/>
新。其規模制度，不亞中興。凡咸豐年間，壓出桃花莊稻田，盡行贖
回。又以欲轉法輪，須仗莊嚴法器。十餘年來，宏宗闡教。所置什物，
上自龍藏佛像，下至桌凳床榻。凡所需用，般般具足。然老人大願雲
興，恨不得十方僧眾，咸萃一堂。往昔祗園，復現今日。為法，為人，
為常住，為大眾之心，如喪考妣，如救頭然。日夜焦思，懮勞成疾。
至二十三年冬，修建尚未畢工，而老人竟賣志西逝矣。<little>（如）</little>自愧涼德，
兼無作略。因廁門牆，委理院務。勉承師命，極力輔弼。雖輕塵墜露，
不足添江益岳。然於自分論之，亦可謂鞠躬盡瘁，罄竭愚忱矣。承此
未了公案，只得竭力擔當。於是奉先師遺命，邀諸法眷，公舉定公，
繼席住持。<little>（如）</little>仍居舊職，監理院務。及至定公退隱，何蒙法眷，委
此重任。雖知弗克擔荷，而不容推卻者。以先師公案，尚未了畢故也。
由是夙夜經營，莫敢或遑。拌此身心，謹成師志。三年之內，所有事
宜，悉皆清楚。可以交代，不累他人。故今謹同法眷，備將常住所有
鉅細什物，一一登記。俾後之蒞住持位，膺職事職者。知前人為轉法
輪，置辦什物，一番苦心，大不容易各加愛惜，無或暴珍。使守成之
功，媲美創業。贊緒之德，追蹤開山。億萬斯年，永無替廢。庶可法
輪與願輪而常轉，千古恆守舊家風。國恩共佛恩以並報，奕世常沾新
雨露。則法門幸甚，常住幸甚。

<h2>化聞老人公堂序<little>（代開如和尚作）</little></h2>
　　竊以春秋祭祀，儒禮所重。歲時追薦，釋教尤崇。念水源木本之
恩，修慎終追遠之事，世出世閑，又何閑然。先師聞老人，多劫熏修，
堪為人天福田。乘願再來，特整大士門庭。生雖示跡都城，世榮以只
眼而？？破。身遂棲遲海島，佛法以通肩而擔當。布獲慈雲，興隆法雨。
不愧為普門之功臣，直可作別庵之嫡子。去舊更新，梵宇復輝煌之制。
宏宗演教，法源得流通之祥。視人若已，急公猶私。住持法雨，十有
餘年。未曾買一畦養老之田，蓋一椽棲身之所。惟欲恢宏祖道，利益
將來。日夜焦思，懮勞成疾，功圓果滿，撒手西歸，<little>（德月）</little>嗣德未能，
報恩無地。欲崇追薦之儀，兼使後人感發。故將老人所築眾香塘田，
撥一百畝，以作法眷春冬公堂祭祀之資，使後之登堂薦獻，禮像投誠
<pb n="296"/>
者。誠惶誠恐，自愧自慚。各各取則，人人傚法。以老人之心為心，
以老人之事為事，庶可不愧為老人兒孫矣。凡我同倫，尚勉之哉。

<h2>白華庵法譜序<little>（此系懸敘下敘事不錄）</little></h2>
　　吾人一念心性，不生不滅，非色非空。豎無初後之跡，橫絕邊表
之形。不變隨緣，歷九界而不減。隨緣不變，證佛道而不增。光明洞
徹，受用自在。直下與十方三世一切諸佛，無二無別。但由迷真逐妄，
背覺合塵。致使生佛懸殊，苦樂迥異。大覺世尊愍之，示生世閑，成
等正覺，廣演言教。令其返妄歸真，背塵合覺。復還本有之天真，親
證無上之覺道。由是教隨機異，法以人殊。為實施權，備設五乘之階
位。開權顯實，同歸三德之法門，雖一雨普潤，四眾均沾。而宏揚流
通，惟僧是賴。良由割愛辭親，方能精修淨行。負荷法道，必須洞徹
心源。故自教啟西乾，法傳東震。律教揚鑣，禪淨建幟。二千年來，
蒙剃度而飲法乳，以斯道而覺斯民者。其世系師承，源源本本，何可
得而勝數也。普陀為觀音大士應化之地，歷劫常然，無遷無變。而世
閑凡夫知見之跡，則自五代梁貞明閑，始建道場。歷宋元明，以迄昭
代。高人屢出，天章頻頒。其閑法運，不無否塞。而賴有負荷法道之
人，為之調停施設。得以轉否為泰，即塞成通。以故圓通道場，振古
如斯，不墜厥初也。

<h2>香積會齋僧規約序</h2>
竊以僧名福田，普利四生九有。齋能助道，均資三乘六和。由福
田故，供之則近除飢饉之因，遠獲應供之果。由助道故，受之則堪修
六度之行，用彰三德之身。經所云於食等者，於法亦等。財法二施，
等無差別者。此之謂也。芳大師，有見於此。遂邀淨友若干眾，人
各出洋若干圓。永存普濟庫房，略生少息。以備每年臘月二十五，設
齋之費。一日持所立規約過予，祈作一序，冀垂永久。且曰，昔維摩
居士，以神通力，過上方四十二恆沙佛土，於眾香國，香積如來所，
乞取香飯。於丈室中，普供大眾，以作佛事。令其未得者得，未證者
證。芳等愧無如是神力，謹具疏齋，用表微忱。欲與十方三世一切大
<pb n="297"/>
眾，同仗彌陀六八洪願，共離五濁，咸登九品。永侍普門大士，親證
真實圓通耳。予曰，神通人各本具，香飯娑婆豈無。何須更顯神通，
高越恆沙，求彼所餘，飽此大眾，然後為得也。當知此齋，師等以實
心備辦，大眾以虛心納受。辦者受者，各具眼耳鼻舌身意。而眼耳鼻
舌身意，當體本空，是何等神通。所辦所受，復具色聲香味觸法。而
色聲香味觸法，直下如幻，是何等香飯。而況根塵既亡，我人豈有。
則三輪空寂，一道清淨。其為神通也，香飯也。不離當處，任運遍達
於十方。不越一念，法爾普熏於三際。即心之幻穢頓消，自性之真淨
圓顯。當念親見彌陀，臨終定蒙攝受。從茲常聆圓音，恆炙休光。當
必速滿果海，入大涅槃。豈第得三摩地，證真圓通而已哉。由是觀之。
師等此舉，乃與維摩老居士，並鑣齊驅，無或軒輊。其為功德，當與
十方虛空，同其壽量，非筆墨文字，所能形容者也。如或不識因果，
廢弛侵沒。則昔人以齋僧錢，蓋安僧屋者，尚墮火枷地獄。況入私囊，
以肥己者乎。殷鑒早懸，各宜洞照。

<h2>圓通庵萬年簿序<little>（代永悟和尚作）</little></h2>
實際理地，不受一塵。佛事門中，不捨一法。昔世尊以五時八教，
普應群機。隨彼根器，各令得益。其在前之四時，具說六度萬行種種
法門。攝小，則毫善弗遺。應大，則包括法界。迨至法華，則開權顯實，
會三歸一。普授作佛之記，大暢出世之懷。說者謂法華一經，乃如來
究竟極譚，具明一代時教所以然之線索。如家業之有總帳簿，天子之
有九鼎也。茲萬年簿者，亦圓通常住之總帳簿子也。溯吾師祖普信老
和尚，欲攝心禪寂，於同治三年，歲在甲子，創建三椽茅篷，於西天
門上，不二石側，額之曰圓通。僅足以蔽風雨，庇身心而已。而老人
入修禪觀，出睹滄溟。怡情通誌，以法為樂。初未億及為精藍也。按
山誌，圓通庵，在西天門上。萬曆五年，僧圓獻結庵於谷內，後以年
深遂廢。昔處谷內，今踞山巔。其名雖同，而其基稍異。殆後有出谷
遷喬，直登大涅槃山，常觀大寂滅海者之先兆歟。越五年戊辰，吾師
山靜老人，攝吾與永慶師兄。幸蒙大士冥加，二三年來，香火漸興，
檀施屢至。遂開拓基宇，改為禪庵。至明年春，先師示寂。吾承師祖
<pb n="298"/>
慈命。力任院事。而慶兄專修淨業，凡九歷寒暑，三掩禪關，以輔翼
之。迄同治癸酉，師祖西逝。其局勢雖未若現今之恢廓宏敞，然已頗
有可觀矣。從茲以後，剃度益多，香火愈盛。加以徒某孫某，繼任其
事。尤復不惜心力，經之營之。舉凡基址之高者鏨，卑者砌。必使地
得其平，人得其用而後已。而殿堂屋廬之宜創者創之，宜修者修之。
狹小鄙陋者，廣大壯麗之。咸使煥然一新，成就大觀。以及大而佛像
尊經，中而莊嚴法器，與種種什物。即小而一匙一箸，凡佛事所應用，
日常所必需者，罔弗備焉。田產雖無幾許，而亦可供一季之糧。視卓
錐無地者，猶少勝焉。噫。吾老矣。來日無多，欲後之人有所承守，
不敢暴棄。勉效前人，光揚法道。今將常住所有鉅細什物，分門別類，
一一登簿，以垂久遠。夫此庵，非天造地設。乃吾與慶兄，及十方檀
越，心血所成。而徒與孫，亦預有力焉。然亦豈徒設雲哉。良以欲成
佛果，須圓萬德。欲轉法輪，須仗眾緣。今幸眾緣略具，當須常轉法
輪，備修萬行，以期萬德之圓成耳。而濟濟後昆，安住其中。無飢寒
困苦之懮，有閑適逍遙之樂。可不痛念生死事大，無常迅速。體檀越
之誠懇，思建立之艱難。發菩提心，篤修淨行。以冀報答四恩於萬一
乎。凡見庵中一針一草，則曰此為我等續佛慧命，自利利他而設。愛
之如身上肉，護之如眼中珠。孳孳修持，惟日不足。能如是者，不愧
為如來弟子，大士兒孫。則人敬之，神護之。現在福慧雙隆，將來成
佛有分。否則袈裟之下，失卻人身。三途一報百千劫，出得頭來是幾
時。莫言不道。

<h2>永悟和尚公堂序<little>（代本人作）</little></h2>
　　夫前之無始，後之無終。包太虛而無外，入微塵而無內。清淨光
潔，湛寂常恆。無生無滅，離相離名。在有非有，居空不空者，真性
也。至於攬地水火風之身，乃筋骨血肉之聚。方生即滅，纔榮便悴。
眾骨支橕，如以木為屋。一皮包裹，猶似泥糊壁。裡面盡屎尿膿血，
外頭生垢汗發毛。蛆蟲棋布，蚤虱星羅。假名為人，實我焉在。而且
以眼耳鼻舌身意之閑傢具，奔馳於色聲香味觸法之荊棘林。由是起貪
鎮癡之無明，滅戒定慧之正智。五蘊本空，誰肯一照。六塵無性，人
<pb n="299"/>
皆認真。致令萬苦俱集，一靈永昧者，幻身與妄心也。圓覺所謂一切
眾生，種種顛倒。妄認四大為自身相，六塵緣影為自心相者。此也。
若論真性，則非聖非凡，無朕無兆。亙古亙今，恆自如如。從何以記
其年月，陳其薦獻。若論幻身，則生同傀儡，死作塵土。妄心，則隨
境生滅，毫無實義。又何必留鳥跡於空中，係清風於江上也哉。但以
本山恆規，凡為住持，及有名德僧，皆立公堂，以為後人遺念。予自
弱冠，出家於圓通茅篷。意謂有此把茅蓋頭，斗室容膝，足矣。豈知
世相無常，隨時遷變。檀信日眾，輸粟布金。年久月深，不知不覺遂
變之為梵宇精藍矣。而又闔山法眷，以予篤厚老成，強攀之為法雨主
人。然自愧德薄，何足光揚法道。屢次告退只住四年。緬想古人，漸
惶無地，又何敢引以為例哉。諸法子徒弟輩，固請不已。因幡然曰，
吾生不能宏闡宗風，利益彼等。若設公堂，亦可以作當頭棒喝。令彼
春冬二季，懸影祭祀時。忽念曰，此老某某年生，某某年歿。於今又
經幾許年月。因知人命無常，速如電光，一息不來，便成後世。從茲
發憤修持，求生西方。由是拌除幻妄身心，還複本有真性。與彌陀老
子，共優游於清淨寂滅之域，以永享夫常樂我淨之樂，則亦不無小補
云。遂令撥桃花莊田若干畝，使其輪流經管，以充兩季祭祀之資。乃
援筆而為之序。

<h2>初機淨業指南序</h2>
會稽道尹涵之黃公，篤信佛法，精修淨業。欲令同人，咸修淨業。
離苦得樂。以淨土諸書，交深義奧，不便初機，及無學問人。因編作
白話，縷析條陳，以示要義，名曰初機淨業指南。生死海中，得此指
南，則背東向西，捨穢取淨，信願念佛，求生西方。當必一超直入如
來地，不復在此世界中，長受生死輪迴之苦矣。既是志同道合，何妨
助其勸導。乃為序曰，阿彌陀經云，從是西方過十萬億佛土，有世界
名曰極樂。其土有佛，號阿彌陀，今現在說法。又曰，彼士何故名為
極樂，其國眾生，無有眾苦，但受諸樂，故名極樂。其無有眾苦但受
諸樂者，由阿彌陀佛福德智慧，神通道力，所莊嚴故。吾人所居之世
界，則具足三苦，八苦，無量諸苦，了無有樂，故名娑婆。梵語娑婆，
<pb n="300"/>
此云堪忍。謂其中眾生，堪能忍受此諸苦故。然此世界，非無有樂。
以所有樂事，多皆是苦。眾生迷昧，反以為樂。如嗜酒耽色，畋獵摴
蒲等，何嘗是樂。一班愚夫，耽著不捨，樂以忘疲，誠堪憐愍。即屬
真樂，亦難長久。如父母具存，兄弟無故，此事何能常恆。故樂境一
過，悲心續起。則謂了無有樂，非過論也。此世界苦，說不能盡。以
三苦八苦，包括無遺。三苦者，一苦是苦苦，二樂是壞苦，三不苦不
樂是行苦。苦苦者，謂此五陰身心，體性逼迫。故名為苦，又加以恆
受生老病死等苦，故名苦苦。壤苦者，世間何事，能得久長。日中則
昃，月盈則食。天道尚然，何況人事。樂境甫現，苦境即臨。當樂境
壞滅之時，其苦有不堪言者，故名樂為壞苦也。行苦者，雖不苦不樂，
似乎適宜。而其性遷流，何能常住，故名之為行苦也。舉此三苦，無
苦不攝。八苦之義，書中備述。若知此界之苦，則厭離娑婆之心，自
油然而生。若知彼界之樂，則欣求極樂之念，必勃然而起。由是諸惡
莫作，眾善奉行，以培其基址。再加以至誠懇切，持佛名號，求生西
方。則可出此娑婆，生彼樂極。為彌陀之真子，作海會之良朋矣。或
曰，阿彌陀佛，安居極樂。十方世界，無量無邊。一世界中念佛眾生，
亦復無量無邊。阿彌陀佛何能以一身，一時普遍接引十方無量無邊世
界之一切念佛眾生乎。<rep>答：</rep>汝何得以凡夫知見，推測佛境。姑以喻明，
使汝惑滅。一月麗天，萬川影現，月何容心哉。夫天只一月，而大海
大江，大河小溪，悉現全月。即小而一勺一滴水中，無不各現全月。
且江河之月，一人看之，則有一月當乎其人。百千萬億人，於百千萬
億處看之，則無不各有一月當乎其人。若百千萬億人，各向東西南北
而行，則月亦於所行之處，常當其人。相去之處，了無遠近。若百千
萬億人，安往不動，則月亦安住不動，常當其人也。唯水清而靜則現，
水濁而動則隱。月固無取捨，其不現者，由水昏濁奔騰，無由受其影
現耳。眾生之心如水，阿彌陀佛如月。眾生信願具足，至誠感佛，則
佛應之，如水清月現也。若心不清淨，不至誠，與貪鎮癡相應，與佛
相背，如水濁而動，月雖不遺照臨，而不能昭彰影現也。月乃世間色
法，尚有如此之妙。況阿彌陀佛，煩惑淨盡，福慧具足。心包太虛，
量周法界著乎。故華嚴經云，佛身充滿於法界，普現一切群生前。隨
<pb n="301"/>
緣赴感靡不周，而恆處此菩提座。故知遍法界感，遍法界應。佛實未
曾起心動念，有來去相。而能令緣熟眾生，見其來此接引以往西方也。
懷此疑者，固非一二。因示大意，令生正信云。

<h2>藥師如來本願功德經重刻序</h2>
佛與眾生之心體，了無少異。眾生與佛之心相，天淵懸殊。相既
懸殊，則由相所感之受用，亦悉懸殊矣。佛愍其體同而相用懸殊也，
由是運無緣慈，興同體悲，種種方便，以施濟度。眾生若知其相用雖
殊而本體原同也，固當上慕諸聖，下重已靈，依教奉行，以期複本也。
藥師經者，也尊敘述東方淨琉璃世界藥師琉璃光如來，因行果德，顯
密攝化之功德也。此經系唐玄奘譯，文理暢順。而八菩薩名，與說咒
一段，二皆闕如。東晉帛屍梨蜜所譯之大灌頂神咒經，第十二灌頂章
句拔除過罪生死得度經，有八菩薩名。唐義淨所譯之藥師琉璃光七佛
本願功德經，有說咒一段文，凡四百二十八字。三經實本一經，以流
通已久，致貝葉脫簡，各據所得之梵本以譯耳。而藥師如來拯拔初機，
咒力居多。以故前人取帛屍譯本八菩薩名，義淨譯本說咒一段添之，
令文義周足。而藥師如來救度眾生之心，亦無遺憾。亦如法華之普門
品重頌，華嚴之普賢行願品。合之則稱悅佛心，離之則有闕化導。況
此經此咒，舉世受持。若不添入，則誦經者不蒙密咒利益，持咒者不
知出自何經。前人此舉，可謂契理契機。故數百年來，依之流通。張
瑞曾居士，發心重刻。恐少知見者謂與藏本不同，致生疑慮。因略述
源委，以期共知所以耳。

<h2>修正管理寺廟條例並護教文稿序</h2>
　　佛法者，心法也。此之心法，乃十法界之根本。不明此法，非但
無由親證本有真如佛性，即世間格致誠正，修齊治平之道，亦不能究
竟圓滿。何以故。以未得根本，唯事所發之跡象故。是以古今來凡立
大功，建大業，輝煌宇宙者，多由學佛得力而來。即宋之周程張朱，
發明聖學心法，亦曾取資於佛學。但其門庭知見過甚，不唯不事表彰，
反從而闢駁之。則於誠意正心之道，殊為欠缺，可嘆也。此法雖人人
<pb n="302"/>
本具，若未聞佛說，則珠在衣裡，莫由自知。是以一切諸佛，莫不以
流通法道為囑。流通之法，最初須以建立塔廟，印造經像為始。以若
無塔廟經像，則無由奉尊儀而修淨行，闡佛道以導群迷。而一切含識，
俱無由瞻禮聖容，培植善根。聞法修持，開發心地也。流通之人，須
真修實踐之僧，及有勢力財力之王臣紳商。一名內護，一曰外護。內
護則嚴持禁戒，篤修淨業。於禪教律密淨土，或專主一門，或兼修各
宗。必使自他得益，幽顯蒙庥。陰翼治道，潛淑民情而後已。外護則
不惜資財，廣種福田。普令同人，發起信心。內外相資，法遂流通。
若無有道德之內護，則師表未立，人將安仰。若無有勢力之外護，則
資斧無出，外侮莫御。以故如來將入涅槃，以法付囑國王大臣，並及
諸天善神。令於後世乘願示生一切國土，流通佛法，普利含識。由是
二千餘年，化被各國者，以內護外護，皆有人故。我國自東漢時，方
蒙法化。至晉而蒸蒸日上，至唐則諸宗悉備，幾等西天。由宋元明，
以至清初，佛日恆輝，法輪常轉。至咸同間，以兵歉迭遭，哲人日稀。
國家不暇提倡，庸人濫收徒眾。多有無賴惡人，混入法門，遂致一敗
塗地。凡未閱佛經，未遇知識之人，見此遊行人間，造種種業之僧，
便謂僧皆如是。從茲一唱百和，以為佛法無益於國，有害於世。莫不
以逐僧佔產，改廟為學是務。倡此事者，雖未必全昧心理。由不知佛
法之所以然，但以己見妄測。致令一班假公濟私者，視為奇貨，欲飽
己囊。彼此傚尤，勢如燎原。民國初立，屢經緇素高人呈部，祈大總
統下令保護。四年，規定保護章程三十一條。猶有詞意含渾，易生弊
端處，恐為後患。九年程雪樓居士，面見大總統，祈其修改。因詳加
商酌，規定二十四條。十年五月，公佈各省。今夏江蘇教育期成會，
復援清末民初之例。以借廟開學，呈王前省長。遂蒙贊許，謂為無戾
於法，實衷諸情，審慎周妥，良堪欽佩。令教育廳飭各縣遵照辦理。
此令一出，隨即退任，江蘇僧界，大為震驚。鹽城各廟，多被侵奪。
僉謂去歲大總統教令公佈，王前省長竟若罔聞，極口贊美。若不設法
挽救，不但江蘇一省之寺廟，不能保存。而各省同此性質之人，誰不
欲仗辦學校之名，以減佛法而佔僧產，為最有名譽利益之義務乎。於
是公舉代表三十人，以浩淨退居為首。懇於魏剛長王愚僧二居士。祈
<pb n="303"/>
其轉達當軸，陳述利害。冀陰翼治道，潛淑民情之法，不至速滅。而
江蘇韓省長，固通達政體，深知佛法者。眾僧具文上呈，旋奉批詞，
尊重法律，嚴防弊端。一秉大公，毫無偏倚。僧學兩界，均翕然無事。
雖未明言取銷王省長前令，而已不啻取銷矣。又以事已達部，復呈文
於內務部。部諮江蘇省長，依法辦理。由此滅法之禍，遂得消滅。當
此世道人心，陷溺已極。正宜提倡佛法，昌明因果報應，生死輪迴之
事理。俾瞞心昧理，肆無忌憚之人，知造惡則長劫受苦，作善則永世
受樂。自可少戢惡心，漸發善念。決不敢取快一時，以貽身後無窮之
痛苦。當春秋時，諸侯大夫士死，各隨其力，殺人殉葬，而且以多為
榮。雖孔孟老莊齊出，亦莫能止。自佛法入中國以來，縱南面稱朕者，
亦不敢為。千餘年來，得壽終而死者，何可勝數。彼謂佛法無益於國，
有害於世者。徒以忌妒之心，發此未見顏色之瞽論。使詳審其故，能
不痛哭流涕，悔其失言乎。雖然。總因僧界無人，故致拘墟者妄生侵
侮。倘能各各勵志潛修，大明佛法。彼排擊侵侮者，當復護持流通之
不暇矣。孟子所謂夫人必自侮而後人侮之，家必自毀而後人毀之，國
必自伐而後人伐之者，此之謂也。我僧界宣如何竭誠精修，以期上續
慧命，下度迷情乎哉。此事始終所有文字，剛長愚僧二居士，令錄而
刊之。並將大總統修正管理寺廟條例，冠之於首，遍佈僧界。庶知有
公令，不致復有此種情事發生，一時措手無策耳。刻成，妙蓮和尚寄
予，祈為序引。妙蓮之人，性情純篤，為剛是愚僧所器重。此事發生，
愚僧每令其奔走，不辭勞苦。予素知其志向高潔，頗通教理。又喜其
能代人之勞，成人之美，遂為敘其大致云。

<h2>江慎修先生放生殺生現報錄序</h2>
　　江慎修先生者，乃前清一代之經學大家，婺源明道潛修之隱君子
也。博學多聞，無書不讀。而且一一普悉探其精微，入其閫奧。唯以
教育英才為樂，不以富貴利達為事。當六歲時，甫受庭訓，日記數千
言。父奇其敏，以十三經註疏遍授之。先生自是精心研究數十年。舉
凡經史百家，天文地理，音韻翻切之學，無不融會貫通。遂以著述發
明義蘊為己任。所著近二十種，幾二百卷。當時國家，及名人著述，
<pb n="304"/>
多皆取為依據。至乾隆三十七年，先生沒已十一年。國家開四庫全書
館。凡先生所著，悉皆采入。共一十三種，一百五十餘卷。其餘數種
未入者，或撮取綱要於他書中，或其稿甚多，彼此借觀，致令遺佚而
不得也。噫，先生可謂學研天人，功參造化，窮理盡性，優入聖域之
人傑焉。殆漢鄭康成，宋周濂溪，邵康節之流歟。世之博學多聞，不
講躬行實踐，唯以詞章進取為事者。聞先生之風，能不愧死。而且愛
惜物命，深信因果。故於放生吃素善報，殺生食肉惡報。隨所見聞，
錄以勸世。其裔孫易園居士，擬欲鑄板廣佈，冀挽殺劫，囑<le>光</le>作序。
<le>光</le>心如背鏡，學等面牆。唯學愚夫愚婦之老實念佛。何能發揮道妙，
令拘墟者撤見天日，因茲以生正信而獲實益耶。然以事關劫運，義不
容辭。勉為序曰，天地之大德曰生，如來之大道曰慈。人物雖異，心
性是同。舉凡三乘六凡，如來視之，皆如一子。何以故。以其皆具佛
性，皆堪成佛故。三乘且置。六凡天人阿修羅畜生鬼地獄，雖則高下
懸殊，苦樂迥異。總皆未斷惑業，未出生死。天福若盡，即使下降。
獄罪若滅，仍復上昇。猶如車輪，互為高下。我今幸得人身，理宣委
曲設法，護惜物命。體天地好生之德，全吾心側隱之仁。良以諸物與
我，同生於天地之間，同受天地之化育。而且同知貪生，同知畏死。
仁人於枯骨，尚且掩而埋之。於草木，尚且方長不折。況肯為悅我口
腹，令水陸諸物受刀碪烹煮之苦哉。須知此等諸物，從無始來，亦曾
高居尊位，威權赫奕。不知借威權以培德，反致仗威權以造業。竟使
惡業叢集，墮於異類。口不能言，心無智慮，身無技術，以罹此難。
雖弱肉強食，於事則得。而怨恨所結，能無生生世世，圖報此怨之念
乎。人縱不念諸物被殺之苦，獨不懼怨業深結，常被彼殺乎。又不懼
殘害天物，天將奪我福壽乎。人惟欲眷屬團聚，壽命延長，身心安樂，
諸緣如意。正應發大悲心，行放生業。使天地鬼神，悉皆愍我愛物之
誠。則向之所欲，當可即得。若仗我有錢財，我有智力，設種種法，
掩取諸物，以取悅我口腹，不計彼之痛苦。尚得謂與天地並立為三之
人矣乎。然我輿彼等，同在生死。從無始來，彼固各各皆為我之父母
兄弟妻妾子女，我亦各各皆為彼之父母兄弟妻妾子女。彼固各各或於
人中，或於異類，皆被我殺。我亦各各或於人中，或於異類，皆被彼
<pb n="305"/>
殺。為親為怨，相生相殺。靜言思之，愧不欲生。急急改圖，尚悔其
遲。況肯蹈常襲故，仍執迷情，以為天生異類，原為供人食科乎。然
我尚具足惑業，固無由出於輸回之外。萬一彼罪已滅，復生人道。善
根發生，聞法修行。斷惑證真，得成佛道，我若墮落，尚當望彼垂慈
救援，以期離苦得樂，親證佛性。豈可恃一時之強力，俾長劫以無救
乎哉。古有高僧，行步不跨蟲蟻。人問其故。答曰，彼此同在生死中，
或彼先成佛道，尚望其垂慈度我，何敢輕慢乎。是知佛視眾生皆是佛，
眾生視佛皆是眾生。佛視眾生皆是佛，故多方化導之，種種折攝之。
縱令絕無信心，亦不棄捨。曲垂方便，令種善根。待其因緣時至，自
然發生增長，依教奉行耳。眾生視佛皆是眾生，故聞佛之言，不生感
激，反以己之邪知謬見，多方毀謗。甚至拆毀塔寺，焚燒經典。固結
魔黨，破壞清修。殆至正智稍開，則便愧悔無及。由茲遂復歸命如來，
與崇佛法者，古今來比比皆是。須知父母於逆子，尚生棄捨之心。佛
於逆惡不信之流，愈生憐愍。何以故。愍其惑業深重，失本心故。以
雖則現時背逆於佛，而即心本具之天真佛性，仍復絲毫不失。如焦模
中金像，敝衣中寶珠，蒙塵之秦鏡，在璞之荊璧。愚人但見其外相，
而不知其內容。佛則遺外相而論內容，故無一眾生或生棄捨也。然佛
尚不輕眾生，眾生何可輕眾生乎。故凡一切水陸眾生，必令各各得所，
當得飛走游泳於自所行境。以各樂天真，各盡天年。則此書所說之種
種善報，當可具得矣。人既如是，物尚不欲令其失所，何況於人。助
互相親愛，互相扶持。自然俗美人和，必致風調雨順，其有不物阜民
康，時清國泰者乎。又祈凡我同人，切勿自輕。當思我輿如來，同一
心性。彼何以惑業淨盡，福慧圓滿，安住寂光，常享法樂乎。我何以
起貪鎮癡，造殺盜淫，輸回六道，莫由出離乎。心性是一，苦樂天淵。
若猶以佛性功德，獨讓如來親得受用者，尚得名為大丈夫哉。

<h2>廈門流通佛經緣起序</h2>
如來說法，各隨機宜。大根則直示真如妙性，令其了知妙性圓明，
離諸名相，本來無有世界眾生。常寂常照，不生不滅。五蘊空而六根
清淨，四相亡而一心昭彰。從茲稱性起修，由修證性。雲布慈門，波
<pb n="306"/>
騰行海。雖慈悲行願，彌綸法界。而復三輪體空，了無自他能所之相。
小根則示以三歸，作反邪歸正之本。示以五戒十善，作得生人天之因。
遇父言慈，過子言孝，兄友弟恭，夫倡婦隨。恪守倫常，各盡其分。
兼以戒殺放生，吃素念佛。諸惡莫作，眾善奉行。根器稍勝者，則示
之以四諦十二因緣，令其斷惑證真，了生脫死。又以一切眾生，由身
口意，起貪鎮癡。由貪鎮癡，造殺盜淫。以是因緣，輪迴六道，相生
相殺，盡未來際，了無止息。雖則示以人天聲聞緣覺菩薩等乘，而自
力斷惑，實非易易。況復末世眾生，根機陋劣，不仗佛力，決難解脫。
於是特開一仗佛慈力，橫超三界之淨土法門。俾已證聖者，速圓佛果。
未斷惑者，帶業往生。但具真信切願，懇切至誠持佛名號。能如是者，
萬不漏一。如人墮海，乘救船力，速得到岸。末世眾生，捨此一法，
欲出生死，萬無一得。是知如來大法，撫育群萌。如天普蓋，似地均
擎。森羅萬象，無一能出其外，不在其中者。如日月麗天，普照萬國。
雖生盲不見光相，亦蒙其照。如時雨普潤萬卉，大根大莖，小枝小葉，
悉皆向榮。縱焦芽敗種，亦復平等沐澤。如大海普納百川，大江大河
亦入，小溝小渠，乃至一勺一滴亦入。既入大海，則與大海同一咸味，
同一深廣。失彼故名，得此海號。故知佛法鈞陶化育，了無棄物。為
諸法之本源，作眾生之恃怙。世出世間一切諸法，無不從此法界流，
無不還歸此法界。拘墟者不知佛法，乃十法界公共之法。唯見其捨俗
出家之一端，謂為廢棄倫理，沈空滯寂，與世教相乖戾。豈知佛法如
太虛之無不包容，如陽春之無不化育。聖以之而為聖，賢以之而為賢。
故古之建大功，立大業，勛名動天地，精誠貫日月者，皆自學佛得力
而發。即宋之周程張朱，發明聖人心法，亦由學佛而得。以其器量狹
小，門庭見重。不惟不肯表揚，反從而闢駁之，欲以關閉後之學者，
悉皆不入佛法。故作此掩耳盜鈴之計。得人之善，認為己功，反謂人
不我若。其於正心誠意，致起罅隙，不能究竟圓滿，可不哀哉。佛法
傳入中國，將二千年。其間由西竺所譯之經律論，並此土禪教律密淨
等諸宗古德之著述，浩如煙海。隨機所近，隨人所樂，以為研窮。或
遍研各宗，或專主一門。如城四門，就近而入。所入之門雖異，所入
之城則同。如大海之一滴，味具百川。如帝網之一珠，影現千粒。一
<pb n="307"/>
門深入，諸法悉通。以迄無明淨盡，寂照圓融，三際坐斷，十界平沈，
復還本有之天真，以證無上之覺道，固屬上上根人。其次則息貪鎮癡
心妄想斷殺盜淫。諸惡莫作，眾善奉行。漸積功德，增長福慧。敦倫盡誼，
愛眾親仁。戒殺放生，習成慈善。物尚慈憫，何況乎人，推此風化，
以遍世界。尚有互相戕害，競謀殺戮，各欲滅彼種族，以愜己心乎哉。
廈門蔡吉堂，林鴻猷，陳得祿，愍劫運之慘淒，欲為挽救。冀同人之
開悟，流通佛經。乃按本及繳用以出售，絕不求利。欲啟人耳目，祈
予為序。予嘉其誠，用述顛末。須和佛法，以因果報應為下學上達，
原始要終之道。今之上無道揆，下無法守，彼此相戕，以殺為樂。只
圖自己快意，不顧國之滅亡，民之塗炭者，皆由不知因果報應之所釀
成也。予常曰，因果者，世出世間聖人平治天下，度脫眾生之大權也。
當今之世，若不提倡因果報應，生死輪迴之事理。欲令天下太平，人
民安樂，雖佛祖聖賢齊出，亦末如之何也已矣。

<h2>法如庵萬年簿序<little>（節錄懸敘）</little></h2>
　　佛法廣大如法界，究竟如虛空。難議難思，莫名莫狀，克論大綱，
不出二諦。約真諦論，則有佛無佛，性相常住。是以圓通道場，歷塵
劫而不遷不變。真如法門，盡來際而無替無興。約俗諦論，則法隨緣
起，道在人宏。得其人，則闢荊榛而為梵宇，滅狐跡而作師林。直教
佛日增輝，法輪當轉。失其人，則即佛地而成業叢，泯經聲而宣塵事。
致使普門扃戶，覺路封途。僧與佛法，稱為三寶者。以其續佛慧命，
流通法道，非人莫從，唯僧是賴故也。

<h2>傅大土傳錄序</h2>
　　眾生一念心性，與佛無二。雖在迷不覺，起惑造業，備作眾罪。
其本具佛性，原無損失，譬如摩尼寶珠。墮於圊廁。直與糞穢，了無
有異。愚人不知是寶，便與糞穢一目視之，智者知是無價妙寶，不以
污穢為嫌，必於廁中取出。用種種法，洗滌令潔。然後懸之高幢，即
得放大光明，隨人所求，普雨眾寶。愚人由是，始知寶貴。大覺世尊，
視諸眾生，亦復如是。縱昏迷倒惑，備作五逆十惡，永墮三途惡道之
<pb n="308"/>
人，佛無一念棄捨之心。必伺其機緣，冥顯加被，與之說法。俾了幻
妄之惑業，悟真常之佛性，以至於圓證無上菩提而後已。於罪大惡極
之人尚如是，其罪業小者，其戒善具修禪定力深者，亦無一不如是也。
以凡在三界之中，雖有執身攝心伏諸煩惑之人。而情種尚在，福報一
盡，降生下界。遇境逢緣，猶復起惑造業，由業感苦。輪迴六道，了
無已時。故法華經云，三界無安，猶如火宅。眾苦充滿，甚可怖畏。
若非業盡情空，斷惑證真，則無出此三界之望。此則唯有淨土法門，
但具真信切願，持佛名號，即可仗佛慈力，往生西方。既得往生，則
入佛境界，同佛受用。凡情聖見，二皆不生。乃千穩萬當，萬不漏一
之特別法門也。時當末法，捨此無術矣。如來以自力他力，通途特別
二種法門，普利一切。菩薩荷佛家業，唯以上求下化為事。故於十方
法界，隨類現身，隨機說法，和光同事，方便引導。或隱或顯，了無
定相。其有內秘聖德，外現異跡。如彌陀之為善導豐干，觀音之為寶
志僧伽，文殊普賢之為寒山拾得，彌勒之為布袋和尚。其言其行，非
凡情可測，渺不知其為何如人。及至臨終發露，或由歿後徵驗，方得
了知。亦有隱顯相即，本跡俱示者，如彌勒之為傅大土也。有時據其
跡而隱其本，自謂凡夫。有時據其本而拂其跡，自稱彌勒。良以眾生
心量，過於狹小。若非稍有所得，妄擬聖位，便是高推聖境，甘處凡
愚。是故大士以身表率，俾知已證等覺者，尚自謂為凡夫。而妄自尊
大，甘處凡愚者，皆當為之猛省也。大士一生所行之事，所說之法，
悉皆直指向上一著，而復不遺事善。六度齊修，一法不著。至其受法
弟子，莫不深契真常，頓空蘊界。捨身命財，作大法施。故得道震兩
朝，德被異世。由陳至今，千數百年。普令見聞，同種善根。義烏雙
林寺，乃大士潛修之所。向有傳錄木板，以屢經鈔錄刊刻，未經明眼
人校訂，遂致錯訛不勝其多。奉化孫玉仙居士，至雙林禮謁大士，得
其書歸，即欲重刻，以廣佈大士之道。祈<le>（光）</le>校訂，以冀蕪穢盡除，
而天真徹現。<le>（光）</le>勉竭愚誠，息心正訂。雖未能一無遺漏，庶可還本
來面目矣。玉仙又以大士碑記，文深義奧。若無註釋，實難引人入勝，
啟人景仰。乃祈黃無言居士，為之詳注。俾若文若義，一一如指諸掌。
庶閱者不勞思索，悉知大士之本跡事理，以為龍華三會，得蒙度脫之
<pb n="309"/>
先導云。

<h2>觀河集重刻序</h2>
　　夫心者，世出世間諸法之本也。若能徹悟自心，則觀一切法，悉
是自心之所流露。觀一切生滅遷變境界，悉是常住寂滅真如實相。楞
嚴所謂觀河之見，無有童耄。肇公所謂旋嵐偃岳而不動，江河競注而
不流，皆示此即生滅而見真常之微旨也。果能了此，則可謂了事凡夫，
達本道人。縱譏誚怒罵，皆能為人解黏去縛，令人起死回生。豈必登
座豎義，然後為說法哉。孔子曰，二三子以我為隱乎，吾無隱乎爾。
吾無行而不與二三子者是邱也，聖人之道，譬如陽春。陽春一到，舉
凡大樹小草，無不發榮暢茂。縱焦芽敗種，不能生成，而亦未嘗不蒙
煦嫗以受潤澤也。天機深者，見其高堅前後而不可模仿，廣大精微而
不可擬議。實則了無奇特，不過日用云為而已。此心之妙，凡聖相同。
如來圓滿菩提，眾生永輪六道，皆不離於此心。但以迷悟逆順因緣，
致令苦樂昇沈天淵懸殊也。長洲彭際清居士，宿根深厚，學問淵博。
甫登進士，便悟苦空。視富貴如浮雲，不樂仕進。了心性之實際，力
修淨業。亟欲普度迷流，故爾和光同事。致有述懷紀事唱和諸作。雖
屬文字，實寓深心。其淑世善民，導迷詮真之意，具發揮顯示於隨機
隨境之吟詠閑。可謂不據位而行政，不陞座而說法者。裒輯諸作，分
為四卷。乃題為觀河集，蓋取楞嚴觀河驗見不遷之義。又冀觀此集者，
勿在文字義理閑推測，但觀觀者。觀者既了，河自不流矣。此彭君命
名之大意也。劉君朝侍，以其有益於世，為之刊板流通。實為方便導
引之勝舉也。祈令為序。予願觀彭君之詩者，當先學彭君之道。其道
唯何。曰，妙悟自心，信願念佛，求生西方而已。倘能於此有得，則
盡十方世界森羅萬象，皆是現成新詩。否則縱令聲韻鏗鏘，對仗工整。
而元氣毫無。如畫壁之鏡，剪彩之華。形雖逼肖，欲令現其光相，舒
其芬芳，則斷斷乎不可得也。

<h2>觀無量壽佛經石印流通序</h2>
法身本體，圓離名相。寂光真境，不屬根塵。非有非空，五眼莫
<pb n="310"/>
之能？？。非心非色，四智從何以宣。寂照虛通，真如淨妙。萬德具備，
一法不形。佛淨常住，尚不可稱。生穢輪迴，豈復能立。此實生佛本
具之理體，無上菩提之法源也。此理生佛平等，無有高下。但以眾生
在迷，日用不知。雖具法身，妄受生死。雖處寂光，妄見穢惡。以故
如來垂慈，廣說諸經。普令一切眾生，返妄歸真，複本心性。然自力
斷惑，現生證道。中下根人，末由成辦。爰有大士，名阿？？世。以大
慈悲，欲佛開示仗佛慈力，捨穢取淨。普令上中下根，皆得臨終往生
之不思議奇特大法門。特示病行，作大逆惡。囚父禁母，以為發起。
致其母韋提希，請佛降臨。願離娑婆，願生淨土。於是世尊放眉閑光，
遍示諸佛淨妙國土。其母唯願生極樂國，又請眾生得生方法。因茲如
來說此十六依正妙觀。但能依教修行，無一不滿所願。非但善人如是。
即五逆十惡之人，臨命終時，地獄相現。受知識教，稱念佛名。或滿
十聲，或止一聲。亦得蒙佛慈力，帶業往生。誠可謂轉凡成聖之大爐
？？，暢佛本懷之大法門。其力用超出一代時教之上。若如來不開此法，
則末法芸芸眾生，誰能出離苦海乎。是知釋迦彌陀，乘大願輪，興慈
運悲，度脫眾生。一則示居穢士，以穢以苦，折伏而發遣。一則示居
淨土，以淨以樂，攝受而鈞陶。而阿？？世王，交相贊助。特現惡逆，
成就厭離。殆與兩土世尊，碪錘相成，鍛淬相濟。一逆一順，以為末
世眾生究竟得度之化儀。其為利益，難盡贊揚。行於非道，通達佛道。
非久證法身者，孰能為之。此經以是心作佛，是心是佛，生佛究竟不二
為體。若能於此直下信去，則其人雖未出娑婆，已非娑婆之久客。未
生極樂，已是極樂之嘉賓。智海居士劉朝侍，宿有靈根，篤修淨業。
因讀此經，觸發孝思。念母夫人張氏，守節撫孤，孝事翁姑。德鎮坤
維，身作閨範。篤信因果，長持十齋。淨業正因，頗已具足。惜於生
信發願，專持佛號，以求往生，未極致力。由是發心，流佈此經。陶
玉耕居士，筆法超妙，堪追王，因請恭寫，石印施送。普令見聞，
同植淨因。以此功德，令其母神超淨域，業謝塵勞。蓮開九品之花，
佛授一生之記。須知此經，與阿彌陀，無量壽二經。乃如來於一代通
途教理以外，所立之特別法門。如阿伽陀藥，萬病總治。故無論業之
輕重，惑之厚薄。但能信願念佛，無一不獲往生。如摩尼珠，隨意雨
<pb n="311"/>
寶。故但能都攝六根，淨念相繼。待至業盡情空，心佛雙亡時。則一
切法門，河沙妙義，無不融會貫通於自心矣。淨土法門，其妙如是。
其有欲上薦先亡，下濟群品。令一切人，不廢本分職業，各得現生出
離生死輪迴者，可不汲汲從事於此法門乎哉。

<h2>佛光月報序</h2>
　　佛光者，十法界凡聖生佛，即心本具之智體也。此體靈明洞徹，
湛寂常恆。不生不滅，無始無終。豎窮三際，而三際由之坐斷。橫？？
十方，而十方以之消融。謂之為空，則萬德圓彰。謂之為有，則一塵
不立。即一切法，離一切相。在凡不減，在聖不增。雖則五眼莫能覷，
四辯莫能宣。而復法法承他力，處處得逢渠。但由眾生從未悟故。不
但不得受用，反承此不思議力，起惑造業，由業感苦。致令生死輪迴，
了無已時。以常住之真心，受生滅之幻報。譬如醉見屋轉，屋實不轉。
迷謂方移，方實不移。全屬妄業所現，了無實法可得。以故我釋迦世
尊，示成佛道，徹證佛光時。嘆曰，奇哉奇哉，一切眾生，皆具如來
智慧德相。但以妄想執著，不能證得。若離妄想，則一切智，自然智，
無礙智，則得現前。楞嚴云：「妙性圓明，離諸名相，本來無有世界眾
生。因妄有生，因生有滅。生滅名妄，滅妄名真。是稱如來無上菩提，
及大涅槃，二轉依號。盤山云：「心月孤圓，光吞萬象。光非照境，境
亦不存。心境俱亡，復是何物。溈山云：「靈光獨耀，迥脫根塵。體露
真常，不拘文字。心性無染，本自圓成。但離妄念，即如如佛。是知
佛祖種種言教，無非指示眾生本具心性，令其返迷歸悟，複本還元而
已。然眾生機有淺深，迷有厚薄。不假種種言教開導，種種法門對治。
則迷雲障於性空，何由令其一一徹見心月也哉。以故如來最初成道，
演大華嚴。直談界外大法，不與權小所共。俾宿根成熟一類大機，同
證真常，誕登覺岸。復以鈍根眾生，未能得益。遂為循循善誘，隨機
演說。或以五戒十善，攝彼人天二乘，令其種入佛道之勝因。或以四
諦十二因緣六度萬行，攝彼聲聞緣覺菩薩三乘，令其得證佛道之近緣。
始自阿含，以迄般若。莫不曲順根性，而為宣說。令其漸次增進，就
路還家。佛之本懷，秘而不宣。迨至法華會上，開權顯實，開跡顯本。
<pb n="312"/>
人天權小，皆是一乘。客作賤人，實長者子。普授三根之記，大暢出
世本懷。與最初華嚴，始終互？？。可謂一大事因緣，全體咐囑，了無
餘蘊矣。又以末世眾生，根機陋劣，斷惑證真，實乏其人。以故特開
淨土一門，俾上中下根，若聖若凡，同於現生，出此娑婆，生彼極樂，
以漸證夫無量光壽。其深慈大悲，實屬至極無加矣。及至大教東來，
宏法大士，各專一門。或禪或講，或律或密。如城四門，就近而入。
如藥萬品，對證方服。如諸部之各司其職，贊襄郅治。如六根之互相
為用，輔弼一身。雖則各宗一法，實則法法咸通，法法悉備。不過從
入手處論，有如是名目耳。至於淨土一法，則如阿伽陀藥，萬病總治。
如摩尼寶珠，隨意雨寶。若能都攝六根，淨念相繼。則得三摩地，親
證圓通。一切功德，河沙妙義。不假外求，悉現自心。良由以果地覺，
為因地心。及至其極，則因該果海，果徹因源。法門之妙，窮劫難宣。
有能遇者，何勝慶幸。維揚長生寺可端和尚，宿植德本，久參禪講。
於民國八年，由性蓮退居，委令住持。因念華嚴一經，乃如來根本法
輪。遂竭力講演，以冀若幽若顯一切眾生，同得發起一乘善根，時經
三年，講圓一部。而護法居士，感其至誠。又祈續講，以培人才。因
開華嚴大學院。學生額定四十八名。又思此段不思議光明，遍照法界。
固屬如來神通道力，福慧莊嚴。然此光明，人人本具，個個不無。而
衣裡之珠，模中之像，達本者雖有，著跡者甚多。忍令同具此光者，
多皆長處暗室，不得受用。反承此普照法界，不思議真常圓滿之光，
而為生死結業之本乎。於是擬於每月，出報一冊。名曰佛光者，以一
念心性，佛如眾生如，一如無二如故。凡如來施化之因緣，心性真常
之實際。五戒十善之因果，戒殺放生之感應。世間善行，出世淨業。
生死輪迴之苦，因果報應之微。與夫高人哲士之嘉言懿行，著述講章。
隨緣記載，以資觀感。雖則真俗並詮，淺深俱備。而粗言及細語，皆
歸第一義。固當仁者見之謂之仁，智者見之謂之智。以為入佛封疆之
前導，豁發心光之勝緣。倘閱者能知自心原是佛心，則知佛光即是心
光。而此心光，寂照圓融。寂而常照，故為無量光。照而常寂，故為
無量壽。無量光壽之理體，固一切人之所同具。無量光壽之實證，須
待往生西方，面見彌陀，蒙佛授記，圓滿菩提以後，方能徹得。此華
<pb n="313"/>
嚴歸宗，以十大願王，導歸極樂之深旨也。凡我同倫，幸各諦信。

<h2>募修雲谷禪師塔院序</h2>
　　緬維得道高僧，於千百年後。或有見其肖像，讀其著述，經歷其
棲遲之地，瞻仰其閟藏之塔。皆能令人生慚愧心，生景慕心。奮發大
志，力修淨業。以期遠追宏猷，振興法道。俾如來慧命，相續不斷。
不致有負人與天地併稱三纔，僧與佛法同名三寶者，明雲谷禪師，即
其人也。師乘宿願力，於弘治十三年，示生嘉善胥山懷氏。幼入法門，
徹悟自性。平生所修，雖注重於禪。而於性相諸宗，儒道心要，無不
融會貫通。故能於禪教衰頹，儒道晦味之際，俾宗風丕振，心法昭明。
其於世道人心，裨益良非淺鮮。其得其傳而融通儒釋，使靈山泅水心
法俱彰者，僧則憨山大師，俗則了凡袁公，為最顯著之人也。師滅於
萬曆三年，建塔棲真寺側。至四十五年，憨山來禮其塔。見其塔院岑
寂，一僧獨奉香火。因囑沈定凡居士，修茸莊嚴，並置長生田，以為
久遠之計。迄今已三百餘年矣。今則基址尚在，垣屋無存。致令古德
遺跡，人無知者。近來世道人心，日趨日下。邪見熾盛，正法衰微。
若不表彰古德懿范，何由使宗風丕振，魔外歸降乎哉。嘉興䣝般音居士
懮之，擬重建塔院，刊佈行實。庶出家在家一切人等，咸知
古德芳風。從茲挽回造化之權，命自我立。斷除煩惱之障，佛從心現。
則可繼憨山了凡之志，以慰雲谷禪師之心也。但以工程浩大，獨力難
成。不得不求助於諸大檀越。果能人各依雲谷命自我立，福自己求之
訓，篤實做去。則五福三多，悉萃厥身。天災人禍，絕聞於世。功勛
罔測，利益莫名。諒不至惜彼五家所共之財，而不作此三生有幸之福
也。因述所以，祈共贊襄云爾。

<h2>西方公據重刻序</h2>
　　淨土法門，乃如來普度眾生之特別法門也。如來愍念眾生，示成
正覺。俯順群機，循循善誘。大根則令其悟一心之具造，斷惑證真，
以直趣菩提。小器則令其明三世之因果，趨吉避凶，為入道方便。雖
則大小不同，權實各異。皆須斷盡見思二惑，方可出離分段生死。倘
<pb n="314"/>
惑業未盡，道果未成。縱有修持，不能自主。久經生死，進少退多，
以道不勝習，業能縛心。譬如坯器未燒，經雨則化。雖有前功，了無
所益。以是之故，特開一信願念佛，求生淨土法門。俾若凡若聖，或
智或愚，同以深信切願，持佛名號，求生西方極樂世界。此則以己信
願，感佛慈悲。感應道交，必蒙攝受。迨至臨欲命終，即得隨佛往生
也。既往生已，則已斷惑者，速證無生。具業縛者，亦登不退。從茲
親炙彌陀，參隨海眾。熏陶化育，染如來之妙香。障盡智圓，複本具
之佛性。俯提劣機，曲護初心，唯此法門，最為第一。如來之恩，廣
大周至。雖天地父母，莫能喻其萬一也。昔人欲令同人，各修淨業。
因輯經咒文說，及諸應驗，以為一書，名之為西方公據。公據者，即
把柄，輿左券之謂也。果能受持阿彌陀經，則知極樂世界，無有眾苦，
但受諸樂。依正莊嚴，種種功德。阿彌陀佛，現在說法。光壽無量，
誓願洪深。諸上善人，俱會一處。皆以修此信願念佛之多善根福德因
緣妙行而生。其有不真為生死，發菩提心，以深信願，持佛名號。以
期近則登不退地，遠則圓成佛道者乎。而況六方諸佛，普利眾生。釋
迦本師，得無上道。無不資始乎此，而歸極乎此。良以一切眾生，皆
具佛性。是心作佛，是心是佛。由其以果地覺，為因地心。故得因該
果海，果徹因源。法門之妙，妙無以加。乃華嚴末後歸宗之一著，實
如來大暢本懷之圓詮也。有緣遇者，即是多善根因緣。為防疑退，更
輯諸圖說應驗。徐子肇珩，宿具靈根。痛二親之早逝，冀九蓮以同登。
因發心重刻，廣為流佈。以期現生父母，歷劫怨親。普及法界眾生，
共入彌陀願海。餘嘉彼孝思，？？其大致。倘閱者果不以餘，言為非，
當必有親證此無上甚深大事因緣之一日在。翹冀何極。

<h2>樂清虹橋淨土堂序</h2>
　　淨土法門者，乃如來普度眾生，最圓頓直捷廣大簡易之法門也。
何以言之。以一切法門，皆須斷盡見思二惑，方了生死。而斷見惑如
斷四十里流，況思惑乎。斷見惑，即證初果。若約圓教，則是初信。
斷思惑盡，即證四果。圓教即是七信。初果初信，尚有生死。四果七
信，方能了脫。而天台智者大師，示居五品。雖則所悟與佛同儔，圓
<pb n="315"/>
伏五住煩惱，而見惑尚未曾斷。然大師本地，實不可測。而臨終只說
登五品者，深慮末世不致力於斷惑證真，唯以明心見性為究竟也。夫
明心見性，乃大徹大悟也。若最上上根，即悟即證，則可即了。否則
縱悉知未來如圓澤者，尚不免重複受生耳。至於五祖戒再作東坡，草
堂清復為魯公，尚未至甚。而海印信為朱防禦女，已屬不堪。雁蕩僧
為秦檜，則誠堪憐憫矣。甚矣，自力斷惑證真了生脫死之難也。如來
一代所說通途修證教理，雖法門種種不一，絕無具足惑業，能了生死
者。唯淨土一門，但具真信切願，以至誠心，持佛名號，求生西方。
無論惑業之厚薄，工夫之淺深，皆於臨終，仗佛慈力，帶業往生。既
往生已，即已超凡入聖，了生脫死。從茲漸次進修，即得親證無生，
以至圓滿佛果耳。此如來悲愍劣機眾生，普令現生頓出輪迥之特別法
門也。須知淨土法門，正攝上上根人。是以善財已證等覺，普賢菩薩
猶令以十大願王，迴向往生，以期圓滿佛果。且以此普勸華藏海眾。
是知迴向往生淨土一法，乃圓滿佛果之末後一著也。世有狂人，不審
教理。以愚夫愚婦皆能修習，遂謂之為小乘而藐視之。不知其為華嚴
一生成佛之成始成終第一法門也。亦有愚人，知見狹劣。謂已工夫淺
薄，業力深厚，何能即生。不知眾生心性，與佛無二。五逆十惡，將
墮地獄，遇善知識，教以念佛。或滿十聲，或止數聲，隨即命終，尚
得往生。觀經所說，何可不信。彼尚往生，況吾人雖有罪業，雖少工
夫，校彼五逆十惡，十聲數聲，當復高超多多矣。何可自暴自棄，以
致失此無上利益也。如來稱此淨土法門為難信之法者，以其下手易而
成功高，用力少而得效速。其圓頓直捷廣大簡易，超出一代通途教理
之上。非宿有善根，決難信受奉行也。吾常曰，九界眾生離斯門，上
不能圓成佛道。十方諸佛捨此法，下不能普利群萌。蓋紀實也。今之
時，是何時也，乃刀兵飢饉疾疫俱集之時也。雖未至三小災，亦三小
災之現象耳。況復邪說縱橫，知識稀少。欲聞正法，頗不易得。有胡
天僕居士者，發菩提心，篤修淨業。又欲同人，各得此益，遂極力提
倡而勸導焉。其殆以贊天地之化育，代佛揚化，以為天職歟。而一方
之人，聞其說法，感此時世，不禁厭苦欣樂之心，油然而生。遂一倡
眾和，靡不服從。居士因自捨地基，兼募善信。建念佛堂，開放生池，
<pb n="316"/>
及藏經樓，功德堂，香積廚，應供堂，居然從地湧出一大道場。念佛
堂甚寬大，中供西方三聖立像，以冀行人平時注目，臨終即蒙接引也。
正中設說法座，聽者周圍坐。雖至千人，亦不迫窄。俾四遠來者，不
至有向隅之嘆。藏經樓則備請各處所刻之經，以供發心者受持而研究
焉。功德堂則備書所出功德之數目，又統設其位，以期存則福增壽永，
歿則直登蓮邦。而既轉法輪，若不輔以食輪，則斷難經久不歸。故特
設香積廚，應供堂，以令念佛聽法之人，各得心滿意足而後已。放生
池則取彼將烹之輩，畜之法堂之前。不獨活彼色身，兼以經聲佛號資
彼慧命。其所建設，皆極周至，約用一萬六千餘圓，已得落成。擬於
堯歷八月十五日開講，實為末法不得多見之事。令其友張雲雷，致書
於<le>光</le>，祈為序引，冀發起信心而擴充焉。因將如來所說通途特別兩種
法門之所以然，並胡居士之心行，及各種之佈置，大概書之，以期閱
者咸傚法焉。倘見聞者同發此心，則俗美風淳，民康物阜，轉五濁惡
世，為清淨蓮邦矣。此<le>光</le>之日夕馨香以禱祝者。願諸上善人，各垂慈
憫，則幸甚幸甚。

<h2>阿彌陀經直解序</h2>
　　吾人一念心性，直下與釋迦彌陀，無二無別。而釋迦彌陀，已成
佛道於塵點劫前。又複數數示生，數數示滅，以行化導。欲令吾人，
繼其芳蹤。而吾人以煩惱惑業，無力斷除。直至今日，尚在生死輪迴
中，頭出頭沒，渺不知其何所底止。縱令往劫曾聞佛法，依教修行。
但以自力劣弱，不能斷惑，依舊常沈溺於生死苦海中，莫之能出。靜
言思之，能不愧死。釋迦彌陀，有鑒於此。特開一信願念佛法門，令
其仗佛慈力，橫超三界。俾上中下根，同得往生西方。可謂真慈大悲，
至極無加矣。其教起因緣，修持法則，具見於淨土三經。而阿彌陀經，
言簡義周，易於受持。故古人列為日誦，欲其家喻戶曉，咸沐法澤也。
由是諸善知識，各為註釋，若揭日月於中天，固已無義不顯，無機不
攝矣。但初機之人，或以文深義奧，難於領會。王顯江居士，特為作
一方便，取要解等注之義，以顯淺之語言述之，名為直解，兼附淨土
種種疑問。其已立立人，自利利他之心，可謂誠且摯矣。顯蔭法師序
<pb n="317"/>
之，欲令一切同人，各生真信，老實念佛。因命<le>（光）</le>再序，遂書此
以告閱者云。

<h2>十三經讀本序</h2>
　　天地以陰陽二氣，化生萬物。聖人以誠明一致，教育群萌。其為
道也，橫布萬邦，豎傳萬世，有識皆遵，無思不服。雖有聖人復生，
不能另立一法。亦不過發揮誠明之道，令其徹底圓彰，和盤托出而已。
十三經者，二帝三王周公孔孟，繼天立極，教化萬世，格致誠正修齊
治平之大經大法也。悉本天地無私之至理，吾人本具之良知。初非有
奇特玄妙，不可企及者。雖夫婦之愚，可以與知與能。以人同此心，
心同此理。堯舜與人同，而人皆可以為堯舜耳。若能遵而行之，則人
入聖域，世復大同矣。其世道陵夷，人心澆漓者，由於儒者不知道在
躬行，一向逐末。舉凡克己復禮，閑邪存誠之義，置之不論。唯以記
誦詞章，擬為進取應世之資。是殆以聖人參贊化育之道，作為博取名
利之藝。其誣衊聖人，悖逆天地也至矣。由是讀書之人，心不知書義，
而身不行書道。其作文也，則發揮孝弟忠信禮義廉恥之道，直使一絲
不漏。而考其居心行事，則絕無此等氣分。直同優人演劇，苦樂悲歡
做得逼真，實則毫與自己不相干涉也。此弊一肇，慚至變本加厲。於
是有天姿者，習為狂妄，恥循堯舜周孔之跡，而欲駕而上之。竟至廢
棄聖經，競作新書。邪說一起，群相附和。遂致一班惡劣小人，欲逞
自己劫掠姦淫之心，而欲實行之。唯恐斯民之不與禽獸相同，而綱常
倫理之有礙於己也。致令天災人禍，相繼降作。國運危岌，民不聊生。
譬如夜行廢燭，海行廢舟，欲不隕越沈溺，其可得乎。施子肇曾，懼
斯道之滅沒也。乃與二三同志，特立國學專修館。聚有志斯道者，俾
其專精研究，身體力行，冀其有得，而廣傳焉。唐子文治，十餘年來，
殫精斯道。搜集十三經善本，擇其注之簡當者，匯而集之。而復一一
抉其微言，標其大義，附於諸經之後，其用心可謂誠且摯矣。施子遂
即刻之，以期布之學宮，俾各讀誦而修習焉。刻既成，已與唐子各為
序，述其所以。又令予序。予惟十三經之在世，如日月之麗天，有目
皆睹。何待粥飯庸僧，特為標指乎哉。雖然，道固無二，仁智見殊。
<pb n="318"/>
不妨以己之所見，為諸仁智者告。亦未必非窮經希聖之一助也。竊謂
十三經所發明之道，乃格致誠正修齊治平之道。闡發格致誠正修齊治
平之要，唯大學則次第言之，而曲盡其致。中庸論語孟子，俱皆發揮
此義，但不次第循序而說耳。是知四書者，乃易書詩周禮儀禮禮記之
註疏，而俾其道大明。孝經，乃推其實行之效。春秋三傳，乃示其遵
違得失之證驗也。由是而吾人之本心，群聖之薪傳，俱得大明，以之
繼往聖而開來學。其為功也，與天覆地載之功相等。彼廢經者，是何
異欲廢天地復載而自立乎。其不知事務也甚矣。循是而求之，舉凡希
聖希賢，治國親民之道，無不一一若指諸掌。不欲希聖希賢則已，若
欲希聖希賢，則聖賢之道，自備具於吾心與吾身矣。爾雅之所訓釋，
乃諸經之總注，俾若文若義，悉得解了也。是則爾雅為解義之初步，
而四書乃成始成終之總持法門也。再進而談其要義，則明德為本。而
明其明德，又為從凡至聖，以人合天之關鍵。能明其明德，則內聖外
王之道備矣。然欲明其明德，必須格去人欲之物，令淨盡無餘。庶即
心本具之真知，徹底圓彰。而讀書之能事，只在此幾希間了耳。何等
直捷，何等痛快。方知人皆可以為堯舜，夫婦之愚可以與知與能，乃
真語實語。以人同此心，心同此理故也。欲世道人心，轉亂為治，反
澆為淳，捨此則無術矣。不知施子唐子，以予言為然也否乎。然此且
就世間法論，切勿謬謂並出世間法論也。至矚至囑。

<h2>以大乘入楞伽經斷食肉品誡神勿享肉食序<little>（代安徽黟縣盧智睿居士作）</little></h2>
　　謹按佛說，一切眾生，皆有佛性。由罪福因緣，輪迥六道。若不
力修戒定慧，以期斷盡貪鎮癡。及生信發願，念阿彌陀佛，求生西方
極樂世界，則無由出離。是則我與水陸飛行，及六道一切眾生，從無
始來，無不各各彼此互為父母兄弟妻妾兒女朋友親戚。無不各於未來，
得聞佛法，修戒定慧，斷盡煩惑，圓成佛道。以故如來敕諸弟子，戒
殺放生，勿食諸肉。然世俗迷情，皆以肉食為敬。而不知其為自他同
種惡因，致使將來必受惡報也。我今已知食肉過患，豈忍任彼一鄉之
人，猶執迷情，以罪業因緣之肉食，累及尊神乎。又恐尊神未能詳知
所以，或生鎮怒，降以災禍。則鄉人之迷情更甚，致令鄉人與尊神將
<pb n="319"/>
來之惡報更深更大，而不易消滅也。是故特將如來所說之大乘入楞伽
經斷食肉品，敬化尊爐。庶得上體佛慈，下憫愚誠。愛惜物命，不享
肉食之祭。凡用素者，則錫之福祉。若用葷者，即示以禍殃。俾一鄉
之人，同感尊神聰明正直，好生惡殺之德。庶可普扇慈風，以培菩提
之道本。挽回劫運，共樂太平於無既也。懇祈明察，則鄉人幸甚，國
家幸甚。

<h2>揚州普照寺同戒錄序</h2>
　　如來大法，普被九界。上聖下凡，咸資鈞陶。雖法門無量，不易
悉說。而總舉大綱，，維戒定慧。良以入道之要，初則以戒執身，次則
以定靜慮，次則以慧破惑。由是得以斷五住之煩惑，證三德之秘藏，
故楞嚴云，攝心為戒，因戒生定，因定發慧，是則名為三無漏學。此
之三法，如鼎三足，若缺其一，便難安立。說雖有三，修在一心。以
無定慧之戒，非出世之戒。無戒慧之定，非出世之定。無戒定之慧，
非出世之慧。是知三法，原是一法。其言三者，以宏揚者注重為名，
及修證者獲益判義耳。梵網經云，我是已成佛，汝是未成佛，常作如
是信，戒品已具足。又云，眾生受佛戒，即入諸佛位，位同大覺已，
真是諸佛子。可知戒之一法，統攝諸法。以故知識宏揚，學人修持，
莫不以戒為先務焉。普照寺者，道清老人所開建也。老人示生四川，
年方弱冠，即厭塵勞，遂詣峨眉山華嚴頂出家，隨即受戒。乃窮參力
究，發明心要。欲遍參諸方，開擴心地。經過揚州，為徐凝門外永鎮
鄉紳士所識，遂請住持該處之太陽宮小廟，老人察知可建道場，宿緣
有在，故允許之，係前清光緒元年也。於是遍募十方，開拓基址，佛
殿經樓，傑出雲表。凡叢林所應有，行道所必需者，無不備足。從茲
冬禪夏講，大啟度門。善士達人，悉相依止。至二十二年，入都請經，
得蒙俞允，及敕賜普照禪寺之額，實為莫大之幸。即於是冬，開壇傳
戒，以報國恩而祈民福。迄至民國五年，凡五開戒壇，三啟講筵。而
常時修持，雖則禪淨並行，而尤注重於淨土焉。迨至八年，年已八十
有四矣。因示寂以歸極樂，與海會聖眾，親炙彌陀，以證無量光壽耳。
其得法剃度弟子甚多。爰有高足，厥名稻香，與<le>（光）</le>誼屬莫逆。欲
<pb n="320"/>
於今冬，出龕起塔。乃於九月十五日開壇傳戒，至冬月初八日圓滿，
以報佛恩而資師冥福，命<le>光</le>序之。<le>（光）</le>惟佛教以孝為本。故梵
網經云，
孝名為戒，亦名制止，孝順至道之法。夫依教奉行，方名為孝。能依
教奉行，則凡佛所得者，己悉得之。則即煩惱以成菩提，即生死以證
涅槃。方可不辜佛化，不負己靈。為出格之丈夫，作如來之真子矣。
若不依教奉行，則袈裟之下，失卻人身，三途惡道之苦，窮劫未能盡
說也。願受戒諸佛子，各各勉旃。

<h2>重刻水陸儀軌序</h2>
甚矣佛恩之廣大週遍，而靡有孑遺也。初成正覺，說所證法。唯
法身大士，方能與會。人天凡小，不見不聞。於是為實施權，寢大用
小。隨順機宜，循循善誘。待其已斷煩惑，已證真諦。然後種種彈斥，
多方淘汰。俾其發大心而冀佛果，不住法而修萬行。迨至根機已熟，
則會三歸一，開權顯實。普授作佛之記，大暢出世本懷。從茲了知一
切法皆是佛法，一切人皆是佛子，而無復自甘退屈矣。又復憫彼自力
劣弱，現在斷難了脫者，特開淨土法門，令其仗佛慈力，往生西方。
其有罪障深重，定業不易轉移者，大啟秘密觀道，使彼承三密力，滅
盡無餘。然此二法，乃凡聖同修之道，成始成終之法。以其偏顯業系
凡夫，頓獲勝益，作如是說。實則十方三世諸佛，莫不由此以圓成佛
道，莫不由此以普度群萌也。迨至法流震旦，梁武禦極。由高僧以示
夢，俾普度夫含靈。因茲備覽大藏，制斯儀軌。自是流通，以至今日。
溯其原始，則以無量威德陀羅尼而為發起。究其纂述，與其修設，則
一代時教一切諸法，無不備舉而讀誦修持焉。故其法門廣大，利益宏
深。不但使六道凡夫，頓脫業縛。亦兼令三乘聖人，速證菩提。然人
能宏道，誠堪契真。若請法齋主，與作法諸師，各皆竭誠盡敬，則其
利益，非言所宣。譬如春回大地，草木悉荷生成。月麗中天，江河各
現影象。故得當人業消智朗，障盡福崇。先亡咸生淨土，所求無不遂
意。並令歷劫怨親，法界含識。同沐三寶恩光，共結菩提緣種。若齋
主不誠，則出錢之功德有限，慢法之罪過無窮。僧眾不誠，則是鼓橐
侖以為經，交杵碓以成禮。於三寶龍天降臨之際，作鹵莽滅裂塞責之
<pb n="321"/>
行。其不至罪山聳峙，福海乾枯，生罹災禍，死受譴謫者，何可得也。
此書杭垣之板，模糊不堪。天童雖刻，亦難普及。以故維揚萬壽寂公，
寶輪裕公等。募資重刻，以冀廣傳。令<le>光</le>紀其年月，故略述原委，與
其利弊。俾從事此法者，唯得其益，不受其捐。則佛聖歡喜，而幅慧
二俱增崇矣。願修法者，其各勉旃。

<h2>新昌大佛寺修築放生池募緣序</h2>
儒者以忠恕胞與為懷，必須推己及人，以至於物，方有實際。釋
氏以慈悲濟度為事，是故憫諸物類，皆具佛性，欲行救援。無奈世人
殺生食肉，相習成風，不知其非。致使生生世世，展轉互殺，了無已
時，可不哀哉。須知人與物類，同此血肉之軀，同此靈知之性，同生
於天地之間。但以彼此宿世罪福不同，致使今生形質靈蠢各異。以我
之強，陵彼之弱。以彼之肉，充我之腹。快心樂意，謂為福報。而不
知其福力一盡，業報現前。墮彼異類，受人殺戮時。則身不能敵，口
不能言。中心懮懼痛楚，方知食肉之事，為大罪過。食肉之人，為真
羅剎。雖欲不令人殺而食之，不可得也。故楞嚴經云，以人食羊，羊
死為人，人死為羊。如是乃至十生之類，死死生生，互來相啖。惡業
俱生，窮未來際。又況多劫以來，更互相生。既無道力以行救濟，忍
使彼受刀碪極苦，我享口舌滋昧乎。入楞伽經，世尊種種呵斥食肉。
有云，一切眾生，從無始來，在生死中，輪迥不息。糜不曾作父母兄
弟男女眷屬，乃至朋友親愛侍使。易生而受鳥獸等身，云何於中取之
而食。凡諸殺生食肉之人，若念及此，當即怵然驚，憬然悟。寧可自
殺，不能殺一切物矣。新昌有山，名曰石城，即山鑿龕及彌勒百尺大
像。乃齊僧護，僧淑，粱僧佑，三師所造者。相好莊嚴，妙無倫媲。
其寺為天台西門，智者大師入滅於此。蓋欲表前繼靈山，後輔龍華也。
大師一生，隨機說法，尤加意於放生。以臺民多業漁捕，乃以襯施，
賣漁？？一所，為放生池。兼為彼講金光明經。漁者聞法，皆好生去殺。
遂各捨江溪？？粱，六十三所，週三百餘裡，俱作放生法池。有偷捕者，
則立即得禍，至唐時尚然。而世遠人亡，法殘禁弛。遂致大佛寺外之
池，亦為漁捕之所矣。馬契慈居土，景仰僧護僧淑僧佑智者之懿德殊
<pb n="322"/>
勛。欲使同人，以及水陸空行一切物類，各得同盡天年，同生極樂，
將來同預龍華三會。特呈憲嚴禁，勒其示文，冀垂永久。然池久未浚，
淤泥充滿。兼須外築圍牆，以防盜捕。又須造橋修閘，建亭鋪路。豈
特徒壯觀瞻，實欲來禮佛者，觸境舒懷，上契佛心。庶可消除天災人
禍，於不知不覺中。但以工程浩大，不得不募諸十方官紳士商，以及
一切善信也。懇祈各發生佛同體，物我不二之心。共出淨資，俾觀厥
成。則其功德，當與十方虛空同一壽量矣。

<h2>金山江天禪寺傳戒序</h2>
　　如來以三事故，令正法久住於世，眾生悉蒙度脫。三事者何，曰
戒定慧。以眾生一向背覺合塵，輪迥六道。今欲令其背塵合覺，趣證
涅槃。非戒則無所束縛，必至隨逐塵境，起惑造業。非定則識波奔湧，
何能心無所住。非慧則本具之真心何由徹證，幻起之妄惑何由頓滅。
故楞嚴經云，攝心為戒，因戒生定，因定發慧，是則名為三無漏學。
須知此三，全三即一，生一即三。切勿謂戒但為定慧之初基而已。夫
律儀戒，執身不作，可云初基。而定共戒，執心不起。道共戒，業盡
情空，真窮智朗。豈非定慧之全體大用，何得唯以初基視之。然定共
道共，仍以律儀而為本體。但以持戒功用淺深，而立此二名，初非另
有所說之戒本也。世人每以律儀為論，致不知如來制戒大意者，或藐
視之。而真戒真定真慧，無從聞熏而冀及，為可嘆也。然如來法道，
弘範十界。雖宏法大士，各皆三學圓明，而門庭建立，不能不各有專
主。或專主於止作持犯，則為律。或專主於修觀講演，則為教。或專
主於參究本來，以期徹悟，則為宗。宗名教外別傳，律教乃教內真傳。
言別傳者，欲人於言外見本體也。非謂宗迥出於教理之外也。試觀世
尊拈華，迦葉微笑。本地風光，徹底顯露。了此，則盡世間所有形形
色色，無非世尊所拈之華，無不令人徹見自己父母未生前本來面目。
況如來金口所說之無上妙法，便非此華，便不能令人親見本來面目耶。
而人天百萬，縱見世尊拈華，悉皆罔措。亦如騎牛覓牛，了不可得。
若知直下便是，則多少現成，多少省力。由其迷不知返，如演若之頭，
無端狂走。衣裡之珠，枉受貧窮。為可哀也。須知律也教也宗也，此
<pb n="323"/>
三者全，方可以續佛慧命，傳佛法道。若或有缺，則使不足以上證無
上菩提，下度一切含識矣。廬舍那佛，以戒為體。以惡無不盡名淨，
善無不圓名滿。斷惡修善，乃止作二持也。是律為佛身，教為佛語，
宗為佛心。心語身三，決難分裂，決難互缺。否則只翼難飛，單輪莫
運。欲自利利他，便難如願矣。金山，乃千餘年來著名道場。雖圓修
三法，而注重於宗。故古今來於此大徹大悟者，不勝其多。每間數年，
必傳一次戒。一以繼先佛之洪規，一以作後學之懿范。退居青公，住
持融公，乃數十年前之故友。今秋至山觀光，二公款留信宿。因言此
間常住，明年擬欲傳戒。命<le>光</le>作序，以發揮其義。<le>光</le>於宗於教於
律，
皆無心得，何能不負所囑。但以平日聞於佛祖古德，而鄙見所領會者，
撮略言之，以塞其責。遺教經云，汝等比邱，於我滅後，當尊重珍敬
波羅提木叉。如暗遇明，貧人得寶。當知此則是汝等大師，若我住世，
無異此也。梵網經云，我是已成佛，汝是未成佛，若能如是信，戒品
已具足。又云，眾生受佛戒，即入諸佛位，位同大覺已，真是諸佛子。
願受戒諸佛子，各各自知自己本來是佛。以迷背故，反承此佛性功德
力，輪迥六道，受諸極苦。如轉輪聖王，夢作蟻子，尋膻階下，自顧
藐小。而床上王體，依舊不失。及至於醒，方知幻作蟻形，了無實體。
一切眾生，亦復如是。佛本是而未成，業原無而妄造。高推聖境，甘
處凡愚。獨讓釋迦世尊，為一雄猛丈夫，豈不大可哀哉。倘受戒諸佛
子，各各勉旃。則不但不負融公傳戒一番婆心，亦可慰如來出世制戒
一番聖意也已。

<h2>鄞縣至邱隘鎮修諸橋梁徵信錄序</h2>
　　民生日用，事務多端。若不假往來交通，彼此酬酢，則一事無成，
而生計將隨之斷絕矣。以故平治道路，為治國平天下之急務。故詩有
周道如砥，其直如矢。書有王道蕩蕩，王道平平之說。或謂此喻王政，
非指道路。試思道路不修，不但發號施令，有所阻滯。而農工商賈之
往來，與夫供職效力之諸務，皆不能速得遂意也。況既無如矢，如砥，
蕩蕩平平之事，而用喻王政，不幾與譏誹王政相同乎。故周禮設司險
候人之職，而月令有修治道路之令。至於護國佑民之正神，如東嶽文
<pb n="324"/>
昌二帝，則皆示之。不觀修橋補路，行人有益。與修數百年崎嶇之路，
造千萬人往來之橋乎。而且持地菩薩，以平治道路，得證圓通。是知
三教聖賢，莫不注重於此也。鄞縣以東，至邱隘鎮，二十餘裡。所過
大小各橋，共有二十三道修建日久，漸見殘傷。邑人馬元培先生，於
去年發心重修。因募諸善信，各出淨資。乃親董其役，俾一一橋梁，
各復舊觀。間有水大河深者，則傍設石欄，以防昏夜及無目者之顛墜。
共用洋二千有奇。今工已告竣，擬將橋工，並諸捐？？，備錄一冊，排
印奉送，以昭誠信。又欲閱者知其利益，祈<le>光</le>發揮其義，以冀人各注
意也。然此種書冊，一閱即成廢物。乃附以陸廷？？先生所注之朱柏廬
先生治家格言，並老申報所載之常識精華。此二種，皆可以作涉身處
世治家教子，與夫小而泛應曲當，大而希聖希賢之法。其用心可謂誠
且摯矣。願諸閱者，同以此心為心，則其利益，豈思議可能及哉。

<h2>淨土釋疑序</h2>
　　佛法深廣，猶如大海，博地凡夫，孰能窮源徹底，一口吸盡。雖
然，倘能生正信心，自可隨己分量，各得其益。譬如修羅香象，及諸
蚊虻，飲於大海，各取飽腹而已。如來出世，隨順眾生，為其說法，
各令得益，亦復如是。而末世眾生，業障深厚，善根淺薄，心智狹劣，
壽命短促。加以知識希少，魔外縱橫。修餘法門，欲於現生斷惑證真，
了生脫死，誠為甚難希有之事。唯淨土一法，專仗佛力。以故不論斷
證，唯恃信願。信願若具，雖罪大惡極，將墮阿鼻地獄之流，尚可以
仗十念之力，徑蒙佛慈，接引往生。噫。如來大慈普度，一物不遺。
唯此一法，最為周摯。由是西天東土，菩薩祖師，高僧鉅儒，莫不以
此自利利他。所有著述，極其廣博。欲探究原委者，固非易易也。渭
漁居士林師尚者，宿根深厚，篤修淨業。殫精研究，歷有年所。擬欲
普引同人，悉生淨土。故於淨土經論著述中，摘其要義，湊集成文。
若集腋以成裘，猶采華而作蜜。確對時機，特申妙辯。共成五十七篇，
名為淨土釋疑。詞約而精，理深而著。俾閱者無疑不釋，有義咸服。
從茲欲不生信發願，持佛名號，求生西方，不可得也。然居士既能集
前人之單詞只句，一節一段，複用己意，纂集成文。何不直用己文而
<pb n="325"/>
為發揮。蓋欲閱者知此所說，皆有所出。雖是己所纂集，實為經論語
錄，及諸著述中，佛菩薩祖師諸善知識之所說。其入人深而感人切，
比專用己語，當不啻相倍蓰矣。竊謂為上智說法則易，以其智能明理，
無復疑惑。如良馬見鞭影而馳，嘉禾得甘霖而茂也。為下愚說法亦易，
以其心無成見，直下信行。如甘之可以受和，白之可以受采也。唯為
中人說法，實為不易。以其知識繁雜，邪正不分。每每以凡情測聖智，
以俗見會真理。雖說者種種開導，彼仍復展轉懷疑。是故設為問答，
至五十七次之多。直使狐疑淨盡，佛理昭彰。知好歹者，悉皆遵行。
可謂殫精竭誠，剿滅疑惑之健將矣。然群疑既釋，尚須奮發大志，一
念單提。則心王由佛力而常時惺惺，煩惱劫賊，容身無地，欲不歸降，
不可得也。煩惱劫賊，既歸佛化。則雖未出娑婆，已非娑婆之久客。
未生極樂，即為極樂之嘉賓。如是則上不孤於佛化，下不負於己靈。
盡未來際，與海會大眾，親炙阿彌陀佛於寂光淨土之中，豈非所謂雄
猛大丈夫哉。願見聞者，咸皆勉旃。

<h2>觀無量壽佛經善導疏重刻序</h2>
　　人生世間，禍福吉凶，相為倚伏。其所得損益，唯在人之善用心
與否耳。諸佛愍自己與一切眾生，為三苦八苦無量諸苦之所逼惱。因
思所受苦報，由於過去惡業所感。而所造惡業，由於當六塵境，不了
如幻如化，妄起貪鎮癡心之所致也。是知貪鎮癡之煩惑，乃一切眾生
之大怨家。從茲以戒定慧，斷貪鎮癡。復還本具之天真，以成無上之
覺道。然則三苦八苦等，實三世諸佛之導師，而一切眾生永離眾苦，
常享諸樂之無上良緣也。觀無量壽佛經者，普令一切若凡若聖，同於
現生，往生極樂，或頓或漸，證無生忍，以至圓成佛道之大法也。以
聖則自力具足，兼仗佛力，故所證入，最為直捷，以故華藏海眾，同
願往生也。凡則仗佛慈力，帶業往生，即已超凡入聖，證不退位。從
茲漸修，必至圓滿菩提而後已。此經中品戒善世福，下品作眾惡業，
及五逆十惡，將墮地獄，由稱佛名，遂得往生也。如是力用，最為洪
深。蓋由阿？？世王，乘大願輪，示為惡逆，囚父禁母，而為發起。其
母厭離娑婆，願生極樂。並為未來眾生，求往生法。世尊乃為說此觀
<pb n="326"/>
想西方依報國土，種種莊嚴。正報佛及觀音勢至，相好威德。以及九
品往生，若因若果之十六觀。於第八像觀之首，發明宗要云：「諸佛如
來，是法界身，入一切眾生心想中。是故汝等心想佛時，是心即是三
十二相，八十隨形好。是心作佛，是心是佛。諸佛正遍知海，從心想
生。是故應當一心繫念，諦觀彼佛。須知法身入想，理實甚深。心作
心是，事本平常，平常非常，甚深非深。能圓悟者，方名達人。於第
十三觀，特為劣機眾生，開方便門，令觀丈六八尺之相。第十六觀，
又令惡業重者，直稱名號。由稱名故，即得往生。是知相有大小，佛
本是一。觀不能作，稱即獲益。於此諦思，知持名一法，最為第一。
末世行人，欲得現生決定往生者，可弗寶此持名一行哉。溯自經傳此
方，智者，善導，清涼，靈芝，各為著疏，後唯智者一疏獨傳，餘三
皆佚，清光緒間，楊仁山居士，由東瀛請來此經善導疏，無量壽經慧
遠疏，往生論曇鸞注。皆久佚之法寶，俱為刻行。善導疏不用諦觀等
深意，但直釋經文，俾中下根人，易於趣入，及其趣入，不言諦觀，
而諦觀自然了了矣。可謂契理契機，善說法要。彌陀化身，殆非虛傳。
蓮宗二祖，萬代景仰。奈傳之久遠，錯訛甚多，因息心詳校而重刻焉。

<h2>京師第一監獄於甲子元旦普說三歸五戒序</h2>
　　眾生心性，與佛無異。但以迷而未悟，故長作眾生。華嚴如來出
現品云：「奇哉奇哉，一切眾生，具有如來智慧德相。但以妄想執著，
而不證得。若離妄想，則一切智，自然智，無礙智，則得現前。須知
智慧德相，與妄想執著，唯在一心，初非二物。迷之則全智慧德相，
變成妄想執著。悟之則生妄想執著，復成智慧德相。喻如水結成冰，
冰融成水。相雖有殊，體本無二。了此則誰不願斷幻妄之惑業，複本
具之心性。而高推聖境，甘處凡愚。執性廢修，以凡濫聖之謬見，皆
無由生矣。書云：「唯聖罔念作狂，唯狂克念作聖。孟子謂人皆可以為
堯舜，堯舜之道，孝弟而已矣。是知不能行孝弟為堯舜，不能克念作
聖，與不能復智慧德相作佛者。皆自暴自棄，不肯勉力而為之流也。
如來初成正覺，普為一切凡聖，說梵網經菩薩戒。有曰，汝是當成佛，
我是已成佛，常作如是信，戒品已具足。又曰，眾生受佛戒，即入諸
<pb n="327"/>
佛位。位同大覺已，真是諸佛子。其要全在令人徹了自己介爾一念心
性，即是如來所證之菩提道本。既知是已，孰肯隨煩惱染緣，使畢競
清淨之性天，被迷雲惑霧以障蔽乎哉。又以循循善誘，俾小機者先受
三歸，以身心歸依佛法僧寶，自可返妄歸真，背塵合覺。次則令受不
殺生，不偷盜，不邪淫，不妄語，不飲酒之五戒。則日用云為，無諸
罪咎，而身心清淨矣。其有發大菩提心者，再進而為受菩薩大戒，令
其理事圓融，福慧並進，以期上求佛道，下化眾生耳。京師為天下首
區，故監獄之囚犯甚多。乃以世風日下，兵歉迭遭，致蚩蚩之氓，誤
於憲綱，係閉監獄。豈徒拘束以苦其身心，實欲改過自新，仍作循法
之良民也。又以近來佛學昌明，政府特請通法高僧，常至監獄，開示
佛法要義，併生死輪迥之因，與了生脫死之法。俾彼各知心是佛心，
自當行遵佛行。欲了生脫死，非信願念佛，求生西方，決難如願。彼
等一聞，如臨明鏡，妍丑自知。如遇慈母，慶幸莫喻。經聲佛號，無
閑晨昏。即監獄為道場，即囚犯為法侶。實為從古未聞之奇事。足徵
佛法實為烹凡鑄聖之大冶洪爐。無論若何之頑金鈍鐵，一入其中，悉
皆鑄成微妙莊嚴之佛菩薩像，彼謂佛法無益於國，有害於世者，皆未
見顏色之瞽論，以自誤誤人也。而本監獄官，因發大心，特請具德法
師，於甲子元旦，普與監獄諸佛子，說三歸五戒。冀其以歸戒制伏身
心，以致妄想執著，復歸烏有。而智慧德相，徹體圓彰矣。汝諸佛子，
初以干犯國法，致囚監獄。繼由得聞佛法，便染佛香，成佛法器。以
惡因緣，成善因緣。非多劫深種善根，萬無如此僥幸。譬如摩尼寶珠，
能隨人意，普雨眾寶。由其不識，擲之圊廁。不但無雨寶之功能，而
且體質直同糞穢，幸遇智人，知是至寶。從廁取出，種種洗滌，兼用
香熏，俾還原質。然後懸之高幢，便可放大光明，隨人所需，而雨眾
寶。佛視一切眾生，亦復如是。以故縱令迷之及極，行諸惡逆。如歌
利王割截身體，終無一念棄捨之心。而復常伺其機，為之啟迪，今得
度脫。以其所重在佛性，一切惡逆罪垢，皆不暇計慮故也。汝等若能
了知如上所說若法若喻，自可不孤佛化，不負己靈。而政府，監獄官，
說法說戒僧之一番厚意，亦不虛設矣。尚期努力進修，則幸甚幸甚。

<pb n="328"/>
<h2>金剛經石刻序</h2>
　　金剛經者，發菩提心，行菩薩道，上求下化之標準也。其曰所有
一切眾生之類，我皆令入無餘涅槃而滅度之，如是滅度無量無數無邊
眾生，實無眾生得滅度者。以眾生心性，當體即是無餘涅槃，但以迷故，
幻成生死輪迴之相。如醉見屋轉，屋實不轉，迷謂方移，方實不移，不過
特為點示，俾複本原而已。所謂但盡凡情，別無聖解，但有去翳法，別
無與明法者，此之謂也。又令不住色聲香味觸法而行佈施，佈施乃六
度萬行之首，經文簡略，但舉佈施為例耳。若能不住相而行六度萬行，
則三輪體空，一道清淨，圓離我人眾壽之凡情聖見，徹證常樂我淨之
真如妙心，無所住而生心，無所得而作佛矣。實為三世諸佛上成佛道，
下化眾生，萬行圓修，一法不立之無上妙法，故受持者，福德果報不
可思議也。由是古今名人，多皆受持及以書寫，蓋欲以自覺之道，展
轉以普覺斯民也。唐烋子居士天爵者，宿有慧根，篤信佛法，見地高超，
書法精妙，特寫此經，刻石流通，以續歐陽詢，趙孟頫，董其昌諸公
之志事，其為功德，唯佛能知。因不揣固陋，略述經義，以告閱者，
庶可同登覺岸云。

<h2>佛遺教經解刊佈流通序</h2>
　　甚矣佛恩之廣大週遍而無有窮盡也。何以言之，以一切眾生，皆
有佛性，皆可作佛。但以迷而未悟，遂致反以佛性功德之力，妄於六
塵境中，起貪鎮癡，造殺盜淫，由惑造業，由業受報，久經常劫，輪
迥六道，了無出期。佛於往劫，知此事已，即發大願，欲令盡虛空遍
法界一切眾生，同悟本具佛性，同出生死輪迥，同成無上覺道，同入
無餘涅槃。從茲普為法界眾生，久經長劫，行菩薩道，但有利益，無
不興崇，六度齊修，一法不著，難行能行，難忍能忍。其行施也，國
城妻子，頭目髓腦，悉無吝惜。故法華經云，我見釋迦如來，於無量
劫，難行苦行，積功累德，求菩提道，未曾止息，觀三千大千世界，
乃至無有如芥子許，非是菩薩捨身命處，為眾生故，然後乃得成菩提
道。只此佈施一行，尚非劫壽能宣，況其餘之持戒，忍辱，精進，禪
定，智慧，以及四攝，萬行乎哉。及至惑業淨盡，福慧圓滿，徹證自
<pb n="329"/>
心，成無上道，普為眾生，說所證法，直欲同皆得已所得。但以上根
者少，中下者多，故復隨機施教，令其隨分得益耳。及其一期事畢，
即入涅槃，猶復不捨大悲，於他方世界，示成正覺，以行濟度。如是
示生此界他方，固非算數譬喻之所能及。譬如杲日，為照世故，出沒
無住。亦如船師，為渡人故，往來不停。且據此番出世，實為周昭王
二十六年。及至十九出家，三十成道，說法四十九年，談經三百餘會，
固已無機不被，無法不周矣。又以中下根人，自力劣弱，不能現生即
出生死。縱有修持，而煩惑未斷，再一受生，迷失者多。因茲特開一
信願念佛求生淨土法門，俾彼若聖若凡，或愚或智，同於現生，往生
西方。則上根者速成佛道，中下者永出輪迥，實為三世諸佛普度眾生
之達道，九界眾生速證佛果之妙法。以但具真信切願，志誠懇切持佛
名號，以求往生西方極樂世界。無論工夫之淺深，惑業之輕重，無不
蒙佛攝受，令其帶業往生。如船拯溺，無所揀擇。唯信願不真，而心
行與佛相背者，則不能蒙佛接引也。佛之愍念眾生，前自無始，後盡
未來，上自等覺菩薩，下及六道凡夫，無一人不在大悲誓願彌綸之中。
譬如虛空，普含一切，森羅萬象，乃至天地，悉所包容。亦如日光，
普照萬方，縱令生盲，畢世不見光相，然亦承其光照，得以為人。使
無日光照燭，便無生活之緣，豈必親見光相者，方為蒙恩乎。彼世智
辯聰者，以已拘墟之見，闢駁佛法，謂其害聖道而惑世誣民，與生盲
罵日，謂無光明者，了無有異。一切外道，咸皆竊取佛經之義，以為
己有。更有竊取佛法之名，以行邪法。是知佛法，乃世出世間之道本
也。猶如大海，潛行地中，其滋潤流露，則為萬川，而萬川無一不歸
大海。彼謗佛者，非謗佛也，乃自謗耳。以彼一念心性，全體是佛，
佛始如是種種說法教化，冀彼捨迷歸悟，親證自己本具佛性而已。以
佛性最為尊重，最可愛惜，故佛不惜如是之勤勞，即不信受，亦不忍
棄捨耳。使眾生不具佛性，不堪作佛，佛徒為如是施設，則佛便是世
閑第一疑人，亦是世間第一大妄語人，彼天龍八部，三乘賢聖，尚肯
護衛依止乎哉，佛遺教經者，佛一期事畢，臨入涅槃，誡勖弟子，及
一切眾生之遺囑也。其文雖略，其義甚周。其令尊重珍敬波羅提木叉，
如尊重珍敬世尊，若能如是尊重佛戒，則是常在佛側，無少間隔也。
<pb n="330"/>
故曰當知此則是汝等大師，若我住世，無異此也。次下所說戒相，及
持戒之益，不持之損，及制心節食等法，反復叮嚀，無微不入。雖慈
親將欲去世，為兒女計，亦不能如是周到，誠可謂吐心吐膽。一字一
血。為佛弟子者，宜何如努力修持，以不負所望。未知佛法者，宜何
如感激依行，以不孤深恩。其語雖似專指比邱，其意固已彌綸九法界
一切聖凡，靡有孑遺。以圓人受法，無法不圓，佛以一音演說法，眾
生隨類各得解，豈此煌煌遺教，不被三賢十聖。而佛視一切眾生，猶
如一子，當此入滅之時，何忍不加勉勖乎。以向來論者，多以為小機
所見，及偏誡比邱，遂致普照九法界之心光，竟局為出家小乘之訓誨，
可不痛哉。陳沅蓀居士，宿根深厚，學問淵博。初以未見佛經，亦復
追隨韓歐程朱之跡。近數年來，翻閱佛經，始知佛為聖中之聖，天中
之天，所有言教，與儒教無不符合。用之於治世，則格致誠正修齊治
平之道，方能究竟圓滿。以儒教隻言現生，佛教圓談三世，倘真知三
世因果，雖日撻而求其不格物致知誠意正心修身，不可得也。世之口
是而心非，陽為善而陰作惡者，皆由不知心通法界，與三世因果之故
耳。使知之，縱極下劣，亦不肯於明鏡之前，現諸醜相，以自貽伊戚
也。惜世多不知，故致為己之安富尊榮，直使殺人盈城盈野，而毫不
憫恤，噫嘻痛哉。末世人心，殘忍已極，使無如來三世因果之說，則
人之得正命而死者，蓋亦鮮矣。若欲出世，亦不須另起爐灶，但依佛
之言教，對治煩惱習氣，俾其淨盡無餘即已。雖身在俗境，不妨斷惑
證真，了生脫死，以進趣佛果。如西天之維摩居士，及此土之傅大士，
李長者，龐居士等。即力有不及，又有仗佛慈力，往生西方一法，以
為恃怙，豈必盡人捨俗出家，方為佛弟子乎。彼謂佛為棄倫理，背聖
教者，皆因未讀佛經，不知佛之所以為佛，而妄以己之凡夫臆見武斷
耳。由是言之，欲究竟挽回世道人心，非提倡昌明佛法不可。而感佛
之恩，至深且切，又欲一切同人，同知佛恩。取佛遺教經，以普通注
釋之法解之，以期政學商農各界人士，同得沐佛慈恩。不致所具佛性，
常相迷失，而永劫沈淪生死苦海，莫之能出也。將欲刊行，祈<le>光</le>作序。
<le>光</le>以佛之深恩厚德，人多未知，以故略為敘述。至於經中所說，一番
大慈悲為眾生心，閱者當自知之，故不詳述。嗚乎，佛之為眾生，雖
<pb n="331"/>
天地父母，不能喻其恆河沙數之一。吾固昔受韓歐之毒，而作一闡提
者，幸未生陷，而入佛法。唯恐與我相同之人，未必如我幸遇佛法，
故作此剖心瀝血之語，以期各各上不孤於佛恩，下不負於己靈也已。

<h2>心經淺解序</h2>
　　詳夫心佛眾生，三無差別。此無差別之心，虛靈洞徹，澄湛常恆，
即寂即照，非有非空，絕凡聖之名稱，無生滅之幻象。離心緣相，故
情識莫能測度，超文字關，故語言未可形容。然如來智慧廣大，於法
自在，善以語言，顯示離言之道，而且廣略適宜，各臻圓妙。是以大
般若廣約佛法眾生法，以明心法，有六百卷之多。此經略約心法，以
明佛法眾生法。文僅二百六十字，而十法界因果事理，無不畢具。以
約攝博，了無遺義。若約而言之，則照見五蘊皆空，度一切苦厄二句，
復為全經樞鈕。再約而言之，只一照字，便可法法園彰，法法圓泯，
彰泯俱寂，一真徹露，觀自在菩薩先得我心，我等可不隨學乎。誠可
謂如來之心印，大藏之綱宗，九法界之指南，大般若之關鍵，義不可
思議，功德亦不可思議。故古今受持讀誦者，遍於宇中，著述宏揚者，
多難勝數也，然理雖甚深，詞須逗機，否則契理而不契機矣。季和駱
居士，知見圓融，文字活潑，欲令初機易知，故為白話淺解，說理極
其透徹，措詞唯取通方。大雲先載，悅可眾心，書冊續刊，永傳遍界。
<le>光</le>庸劣無能，曷勝景仰，謹為序引，以助流通云。

<h2>觀世音菩薩本跡感應頌緣起序</h2>
世出世間一切諸法，皆由時節因緣而為發起，故古德云，時節若至，
其理自彰。誠然誠然。<le>（光）</le>以庸劣百無一能，寄食普陀山法雨寺三十二
年。昔閱普陀志，見其所載，皆屬道場廢興，以及種種尋常等事。至於觀
音大士往劫本跡事理，以及此方感應因緣，悉皆闕略，不禁令人長嘆。民
國六年，王采臣，周孝懷，陳錫週三居士來山見訪，王周謂普陀為觀音大
士聖道場地，中外景仰，何可久撤講筵，忍令法道寂寞乎。祈師發心講經，
我等當為籌備道糧，<le>（光）</le>以固陋力辭。錫周則曰，山誌久未修，板已模
糊，師若肯修，我當刊刻。<le>（光）</le>曰，此事頗不容易，若照舊例，則文人
<pb n="332"/>
皆能為之。若將大士往劫本跡修證，及此方感應事跡，一一略敘大端。令
閱者咸知大士恩周沙界，慈濟無疆，從茲發起正信，身心歸依，近獲人天
之福，遠證菩提之果者，非遍閱大藏，備考群籍不可。若不發揮大士本跡
感應諸事理，則成遺主志賓，捨本逐末，與尋常山經水志何異。何以顯普
陀為大士應化道場，又何以顯大士為法界眾生之大慈悲父母，而與娑婆眾
生，因緣最深也。然<le>（光）</le>以宿業，致令心無知識，目等盲瞽，尚須懺悔
一二年，待其業消智朗，障盡目明時，當不惜身命，，勉令成就。如其業
重，不能感格，當往江西，求黎端甫居士，代為了此公案。此公學貫儒釋，
筆超儕伍，必能發揮大士之慈悲心跡也。次年徐蔚如居士，以文鈔印行，
致不加詳察者，謬謂之為知識，從茲信札來往，日不暇給。八年春間，端
甫歸西，先所發心，競成空談。十一年春，定海知事陶在東公來山，謂山
志流通，令人由信向而改惡遷善，返妄歸真，實為挽回世道人心之根本要
務，急宜重修。<le>（光）</le>以陶公護法心切，救世情殷，即令普濟法雨兩寺主
人，懇請陶公親任其事。陶公以公事無暇，乃托邑紳王雅三君任之。一切
事宜，外有陶公，山有開如退居，商酌料理，<le>（光）</le>以無暇，絕不過問。
次年陶公升於杭縣，猶復魚雁往還，商酌其事，若非宿受大士付囑，其能
如是也耶。初於修志議成之後，未及一月，江西彭澤許止淨居士來訪，一
見即成莫逆，<le>（光）</le>敘昔衷曲，遂以大士頌見托，彼即允許，若非大士冥
垂加被，何有如此之際遇乎，許君乃備搜藏典，及諸群籍，時經二載，稿
方告竣。述成頌文近二萬言，而復逐聯注其義意，俾閱者悉知所以，又節
錄各經，以為明證。頌文三卷，經證一卷，共三百七十餘頁，於夏初寄來。
頌中義意，許序已陳，茲不復贅。<le>（光）</le>昔本欲冠於山誌之首，今以卷帙
繁多，特為別行，兼欲遍佈天下後世，倘與志合行，則不易廣播矣。然大
士從無量劫來，分身塵剎，其本跡感應，非佛莫知。此數卷頌，不過大地
一塵，大海一滴，令不知大士之深慈大悲者，略知梗概。從茲赧然愧怍，
勃然奮發曰，吾人之心，與大士之心，無二無別。而大士圓成佛道，久經
長劫，又以悲心無盡，不離寂光，垂形九界，普現色身，度脫眾生。我輩從
無量劫來，輪迥六道，其親蒙拔苦與樂之恩者，不知凡幾。直至今日，尚
為凡夫，上負大士拯拔深恩，下負自己本具佛性，靜言思之，能不愧死，
彼既丈夫我亦爾，不應自輕而退屈。由是翻轉凡情，追隨聖跡，克己復禮，
<pb n="333"/>
閑邪存誠，敦行世善，兼修淨業，久而久之，與之俱化。上焉者，即於現
生斷惑證真，了生脫死，下焉者迨至臨終，仗佛慈力，往生西方。能如是，
則人人敦禮義，各各識因果，自然干戈息而人禍永滅，雨煬時而天眷常臨
矣。陶公所謂挽回世道人心之根本要務者，其在斯乎。所願見者聞者，同
發景仰大士之心，而勉力修習，則幸甚幸甚。

<h2>教觀綱宗釋義紀重刻序</h2>
　　教海汪洋，莫測深廣，不有指歸，則茫無所趣。故陳隋智者大師，
以五時八教，判釋如來一代所說之法，具顯如來出世本懷，唯欲一切
眾生同成覺道。但以機器不一，故復隨順機宜，循循善誘，為實施權，
以接引之。待其既得權益，則開權顯實，同歸秘藏，方知心佛眾生，
三無差別，佛如眾生如，一如無二如之所以然。可謂揭佛日於中天，
普照大地，授窮子以果覺，令紹法王，但以文繁，不便初機，蕅益大
師，撮取要義，述為綱宗，有意義隱晦者，復為略釋，俾學者悉知如
來說教之意，與夫稟教修觀之法，有如導歸寶山，直授摩尼寶珠，從
茲不但了知不生不滅，非有非空之圓妙第一義諦，為如來心印。即人
天權小等法，與治世語言，資生業等，無不皆是第一義諦，皆為如來
心印。喻如畫龍點睛，立刻飛騰，以法無自性，轉變由心，圓人受法，
無法不圓故也。默庵法師，以釋義分注各條之下，又為之紀，以期一
目瞭然。學者得此，既省心力，又易領會，何幸如之。維揚寶輪寺法
裕長老，欲重刻廣佈，命<le>（光）</le>校其訛字，兼為敘其緣起云

<h2>上海世界居士林佛學研究叢書序</h2>
　　眾生與佛，心性一如，了無優劣，及與增減。而佛則安住寂光，
眾生則輪迥生死者，以悟與未悟，及順修逆修之所致也。如來知眾生
之皆具佛性，皆堪作佛也，是故示生世間，示成正覺，隨機演說一切
權實法門。俾彼利根，直下開示悟入佛之知見，其有鈍根，亦得漸次
熏陶而得悟入。待其悟證及極，方複本具佛性，方離凡聖生佛之差別
名相，所謂令一切眾生悉入無餘涅槃而滅度之，實無眾生得滅度者。
噫，如來度生之心，可謂慈悲至極，無以復加矣。自後諸菩薩祖師善
<pb n="334"/>
知識，各各潛修密證，宏闡發揮，以上續如來慧命，下作眾生津梁。
自法流東震，千數百年，其悟自性而斷煩惑，出生死以證涅槃者，何
可勝數。其緒餘尚能移風易俗，勝殘去殺，使民日遷善而不知所以為
之者。故古今首出庶物之出格高人，莫不以此自行化他，以期天下太
平，萬國咸寧也。及清咸同間，屢遭兵劫，法運遂衰。自後罷除舉業，
天姿高者，於各種科學外，兼研佛學，知為世間唯一無二之道。當此
世道人心陷溺已極，欲為救援，捨昌明佛學，莫能為力，故咸以提倡
佛學為急務。而研究會，居士林，隨處建立。法不執一，隨人之機，
或禪或教，或顯或密，而為修持，及與發揮。而又注重於淨土法門，
以期悟與未悟，同於現生出離生死輪迥也。良以末法眾生，自力微弱，
匪仗佛力，決難即生解脫。華嚴會上，華藏海眾，等覺善薩，尚以十
大願王，迴向往生，況末世之學者乎。是知淨土法門，乃十方三世一
切諸佛，上成佛道，下化眾生之成始成終法門。上海為全國樞要之地，
其居士林諸居士，欲普布佛化，於講經念佛外，季出林刊，以期推廣。
今又繼出佛學研究叢書，若起信論，楞嚴經指要。取深經奧論，以淺
顯之語言發揮之，俾初機之人，易於領會，庶無扞格不入之苦，悉獲
因指見月之益。從茲相續刊佈，以揚佛日之光，俾一切同人，同悟本
具之天真佛性，庶不負如來出世之一大事因緣，而挽回世道人心，亦
以是為根據。凡我同倫，各宜資助以期遍界流通云。

<h2>金剛經功德頌序</h2>
　　六度者，菩薩上求佛道，下化眾生之要法也。然五度如盲，般若
如導，五度無般若，不能究竟到彼岸，不得稱為波羅蜜。而般若如心，
五度如身，般若無五度，亦不能究竟到彼岸，不得稱為波羅蜜。若二
者具足，則一一度皆可究竟到彼岸，皆得稱為波羅蜜也。金剛一經，
乃發菩提心，行菩薩道者，遍修六度萬行之軌範也。以經文簡略，但
舉佈施為例耳。若不住色聲香味觸法行佈施等，故能度脫一切眾生，
而不見能度之我，與所度之法，並受度之眾生相。則四相不生，三心
叵得，無所住而生心，無所得而作佛矣。以故受持四三二一句者，功
德難宣，持全經者，又何待言，是以自古至今，人多讀誦，其頓悟自
<pb n="335"/>
性，徹證唯心，生預聖流，沒歸安養者，何可勝數。其次則消除罪業，
增長善根，轉禍為福，即愚成智者，更加多多也。許止淨居士，取古
今載籍中感應事跡，分類述頌，其友劉契淨，又為之注。庶閱者咸知
義理淵深，功德廣大，生正信心，勉效前修，隨其功行淺深，亦得種
種利益也。經云，一切諸佛，及諸佛阿耨多羅三藐三菩提法，皆從此
經出。倘能發至誠恭敬心受持，便墮未來諸佛數中，願各勉旃。

<h2>儒釋一貫序</h2>
　　儒釋無二道，生佛無兩心，以人同此心，心同此理，一切有情，
皆稟真如佛性而得建立故。然復生佛迥殊，凡聖各異者，以因地之迷
悟不同，修德之逆順各別也。由是儒釋聖人，各出於世，為之倡導，
俾一切眾生，返迷歸悟，溯流窮源，以復其固有之本性而已，其發揮
雖有權實淺深，方便究竟之不同，而其所宗之理體，所修之工夫，其
大端固無二致也，佛以覺為體，而覺有本覺，始覺，不覺。本覺者，
即生佛同具之天真佛性，乃性德也。始覺者，依本覺理，起真實修，
對治煩惱習氣，令其消滅無餘之妙智，乃修德也。不覺者，迷背本覺，
隨境生著，起貪鎮疑，造殺盜淫，認苦為樂，以迷為德，承佛性力，
造生死業，一切在迷眾生，與不依正覺，錯亂修習者，皆是也。本覺
凡聖平等，無有高下。始覺工夫淺深不一，悟證地位各別，由名字以
至分證，歷外凡以至等覺，皆在始覺範圍之內。由等覺再破一分無明，
則修德功極，性德圓彰，福慧具足，煩惑淨盡，圓滿菩提，歸無所得，
方為大覺世尊，方證始本合一之最上乘極致，方了修因證果之大丈夫
事業，故華嚴云：「一切眾生，皆具如來智慧，但因妄想執著，而不證
得，若離妄想，則一切智，無礙智，則得現前。所言一切眾生皆具如
來智慧者，本覺理性也。因妄想執著而不證得者，逆本覺而起惑造業，
輸回六道也。離妄想則智慧現前者，順本覺而修，漸至圓成佛果也。
了此性修理致，則不肯自甘下愚，亦不敢以凡濫聖，而必以實修實悟，
以期於實證而後已，儒者以誠明為本，誠即明德，明即明明德之明，
實則誠明，即明明德也。明德乃吾心固有之真知，由有人欲之物，遂
錮蔽而不能顯現，如雲遮天日，了不見其光相。欲明其明德，必須主
<pb n="336"/>
敬存誠，克已復禮，則人欲之物，自無容身之地，而本有真知，全體
顯露，如浮雲去而天日昭彰矣。真知既顯，則主權得而使者聽命，故
意之所念，心之所思，皆歸於真誠無妄，中正不偏矣。此孔子上承二
帝三王修已治人之大經大法，撮要述此，以作天下後世希聖希賢之洪
范焉。若與佛法互證對釋，則誠也，明德也，乃本覺性德也。明也，
明明德也，乃始覺修德也。物，即妄想執著。格物，即離妄想執著。
離妄想執著，則得如來智慧，格人欲之物，自能徹底顯現吾心固有之
良知與真知也。故曰其發揮淺深雖有不同，其理體工夫固無二致也。
是以古今聰明叡智之人，多皆學佛，因得佛之心法，而儒先聖人之心
法，方得悉其底裡。以儒者多主於事相，而不致力於悟明心性，若不
得佛法為之先導，則自己之心，尚非所知，況聖人之心法乎。以故泥
跡之儒，多闢佛教，以不知佛法雖為出世間法，亦復具足世間一切善
法。舉凡倫常修齊之道，固已極力宏闡，毫善弗遺，遇父言慈，遇子
言孝，兄友弟恭，夫倡婦隨，隨己職分，各盡其義，固與世間聖人所
說無異。然世間聖人，只教人盡義儘分，佛則詳示其盡與不盡之善惡
果報。盡義儘分，只能教於上智，不能普攝下愚。若知盡與不盡之善
惡果報，縱屬下愚，亦必歆善報而懼惡果，雖不欲盡義儘分，亦必勉
力盡義儘分矣。此如來普被上中下三根之法，每有徒矜知解，不務真
修，妄謂因果為小乘者，不知如來圓成佛道，眾生常淪生死，皆不出
因果之外，唯當人一念心性，不屬因果，而復不離因果。欲回超乎因
果之外，非圓成佛道不可，未成佛而輒撥因果，則永失其善因善果，
常造惡因，常受惡果，盡未來際，了無止期，可不哀哉。世固有不知
佛而妄闢佛者，亦有頗知佛而陰服膺以陽為闢駁者，此種行為，皆由
門庭知見太重，不能著實格物致知，以致意有所不誠，心有所不正也。
其言皆足以瞎眾生之智眼，斷如來之慧命。古大人懮之，乘機破斥，
使彼作此說者，與受其說之毒者，悉皆深知吾佛教人之所以然，不但
與儒教不相悖戾，且大有發明儒教，輔弼儒教之至理極功焉。近來世
道人心，陷溺已極，廢棄先聖之法，幾於無可救藥，凡屬懮世之士，
莫不以提倡佛學為急務。以佛學注重明心，與因果報應。果能明自本
心，決不至於錯因果。果能不錯因果，決可明自本心。既得明自本心，
<pb n="337"/>
則儒先聖人之心，如來之心，亦可因之俱知矣，此儒釋一貫之大旨也。
弘道居士，宿植德本，篤信佛乘，憫枸墟者所見之謬，輯彼古人破斥
謬見，合會儒釋，種種言論，以成一書，名之曰儒釋一貫。將欲排印
流通，以<le>光</le>最初曾受韓歐之毒，而作一闡提者，因命作序，一以冀其
自愍愍他，自傷傷他，一以冀其仗此因緣，以消滅其謗法之罪咎，以
克遂夫往生之素志也。以故不揣固陋，勉述所知，雖文不足觀，而意
有所本。願見聞者，同皆格物致知，以自明其明德，棄離妄想執著，
同證如來智慧。即古人垂訓之至意，弘道輯錄之深心，皆可大暢本懷，
不至徒設，而世道人心之轉回，於茲可以預斷矣，何幸如之。

<h2>近代往生傳序</h2>
　　如來調御眾生，隨機說法，雖權實頓漸不同，大小偏圓有異，要
皆為令眾生，親證即心本具之真如佛性而已。然此佛性，即心本具，
非從外來，不自他得，如取家寶，受用現成，故其證也，乃極易事。
無奈眾生久居生死，迷惑甚深，喻如寶鏡，經劫蒙塵，欲令即複本體，
徹現照天照地之光，固非一日二日揩磨之功所能得也。如來悲心真切，
知眾生自力親證之難，縱有修持，以煩惑未斷，再一受生，不免復迷，
從茲墮落者多，超昇者少，故特開一信願念佛法門，俾彼若聖若凡，
同於現生，仗佛慈力，往生西方。則已證聖者，速登上地，未斷惑者，
永出輪迥，校彼唯仗自力，修戒定慧，以迄了生脫死，超凡入聖者，
其難易蓋天淵懸殊也。故自華嚴導歸，祗園演說以來，千經萬論，處
處指歸，往聖前賢，人人趣向。迨法流東震，遠公大師，倡於廬山，
當時群賢畢集，後世眾哲咸宗，從茲緇素四眾，或圓修萬行以迴向，
或專持佛號以求生，至於臨終正念昭彰，現諸瑞相以往生者，又何能
悉知之而悉見之也。彼往生集，淨土聖賢錄所載，特千萬分中之一二
耳。而百數十年來，修此法者，又復何限。況近世人士，眼界大開，
密修顯化者，實繁有徒。其中以煩惑心，契如來智，出娑婆苦，預蓮
池會者，當比前更多。豈可不加紀錄，而令其湮沒乎哉。餘姚楊慧鏡
居士，特為搜輯，命名為近代往生傳，其意蓋欲為後之輯往生傳者，
備底稿耳，故其稱呼名字，悉本原文，不加修飾，以歸畫一，但取傳
<pb n="338"/>
信，不任撰修之功。已得若干傳，將欲刊佈，祈予作序。竊維修持法
門，有二種不同，若仗自力修戒定慧，以迄斷惑證真，了生脫死者，
名為通途法門。若具真信切願，持佛名號，以期仗佛慈力，往生西方
者，名為特別法門。通途全仗自力，特別則自力佛力兼而有之。即有
深修定慧斷惑之功，而無真信切願念佛求生，亦屬自力。今以喻明，
通途如畫山水，必一筆一畫而漸成，特別如照山水，雖數十重蓊蔚峰
巒，一照俱了。又通途如步行登程，強者日不過百十里，特別如乘轉
輪聖王輪寶，一日即可遍達四大部洲。吾人既無立地成佛之資格，又
無斷見惑任運不造惡業之實證，若不專修淨業，以期仗佛慈力，帶業
往生，則恐盡未來際仍在三途六道中，受生受死，莫由出離也，可不
哀哉。願我同人，咸生正信。

<h2>慈悲道場懺法隨聞錄序<little>（俗稱梁皇懺）</little></h2>
　　吾人之心，體本明淨，由無明故，煩惑遂生。煩惑既生，便成昏
濁，而明淨之體，遂為隱沒，實未嘗減損一絲毫也。欲令複本還元，
非竭誠盡敬，恭對三寶，懺悔業障不可。諸大乘經，具有令懺悔之文，
隨人所宗，述為懺法，如法華，光明，淨土，大悲等。此之懺法，詳
於披陳罪相者，以梁武帝為度元配郗氏夫人，墮於蟒蛇之苦，兼欲一
切人民同沾法利，特請志公，並諸高僧，檢閱經文，述為懺法，帝亦
時運叡筆，發揮意致。惜帝未悉淨土法門，故於述成之時，郗氏特現
天人妙莊嚴身，而為致謝。使帝詳知淨宗，則其夫人當必仗佛慈力，
往生西方，高預海會，登不退地，又何得資此大法大心，竟以生天結
其局哉。後之禮懺者，悉當注意於迴向往生，方獲究竟實益。此懺以
大菩提心為本，從茲竭誠盡敬，外慕諸聖，披陳罪咎，內重己靈，故
得生佛心融，感應道交，消除歷劫之罪垢，開發本具之心光，其為利
益，莫能具宣。文雖顯淺，校比台宗注重理觀，不詳披陳罪相諸懺，
為能普被三根也。自昔以來，未有講與注者，蓋以文義顯豁，無須講
注。須知法無淺深，唯取利人，律無玄義，以道宣律師之上根利智，
尚須十次聽講，及其為注，則不厭其詳，何獨於此法而忽之。觀宗諦
公，以時當末法，人多不知自省，遂致所行與所學相悖。因發心講演，
<pb n="339"/>
以期人各主敬存誠，洗心滌慮，戒慎乎其所不睹，恐懼乎其所不聞。
學行相顧，必期於自立於無過之地而後已。方子遠凡，宿具靈根，雖
出富室，頗好清修，每聆妙義，悉能領會。此次聽講，隨為記錄，又
經寶靜，誠一，常靜，三師為之輔弼，遂得成帙。其父母同預講筵，
躬為繕寫，可謂見其子即知其父母，非是父母不生是子也。方子欲排
印，祈餘作序。餘惟修行之要，敬為第一，人能主敬存誠，則一切凡
情無由而起，本具聖智自然發現，凡一切人我是非，無明貢高，以及
懶惰懈怠，因循委靡之習氣，皆悉消滅。而況恭對三寶，披陳往罪，
則慚愧恐懼之心，希聖希賢之念，如飢如渴，油然而生。上慕諸聖，
下重己靈，痛念我與諸佛，同一心性，彼何以圓證三覺，我何以久輪
六道。從茲改往修來，返迷歸悟。譬如摩尼寶珠，墮於圊廁，直下取
出，屢次洗濯，俾複本淨。待至淨極，則懸之高幢，必能隨意雨寶。
此種大事因緣，若不發揮若文若義之意致，則或有不得實益者，此隨
聞錄之所宜普遍流通也。

<h2>因果錄序</h2>
　　因果報應者，乃人事與天理或順或逆之影響也，故書曰，惠迪吉，
從逆凶，惟影響。人雖至愚，斷無幸災樂禍，避吉趨凶，願一切同人
斥名唾罵，天地鬼神奪魄殛誅，及死後靈魂永墮三途惡道，受諸極苦，
經百千劫，莫之能出者。然其所作所為，多皆反其所願者何也。由世
少通人，不提倡因果報應之道，而家襲陋習，唯知以自私自利相傳之
所致也。間有所作所為，順乎天理，內而家庭，恪盡己分，外而交際，
務益於人。以及種種善舉，悉皆奉行。若恤災賑飢，濟難扶危，戒殺
放生，護惜物命，持齋吃素，誦經念佛，以期自他兼利，幽顯均益者，
無不家門清吉，子孫興隆，富貴尊榮，令人景仰。歷觀傳記，凡賢哲
挺生，功業傑出，或道傳群聖之心，或德為萬民之望者，其先代皆有
利人利物，資幽資顯之懿行陰德焉。然此特凡眼所見之緒餘耳，而其
人之神識，或上生天宮，或高超佛國，世間凡夫，又何能悉知之而悉
見之耶。因果之理，大發明實維佛經，而儒教經書，亦屢宣說。若書
之作善降之百祥，作不善降之百殃。與洪范五福六極之說。及易之積
<pb n="340"/>
善之家必有餘慶，積不善之家必有餘殃。莫不皆以因果報應之理示人。
但以其言簡略，只說現世，及與子孫，未能詳言過去現在未來，輪迴
六道三途之事，若不深研精思，或致當面錯過。兼以俗儒每欲各豎門
庭，與佛競異，縱令知之，亦不肯提倡。致使賢者莫由樹淑世善民之
極功，愚者悉皆懷弱肉強食之惡念，由茲互相攻擊，成千古未聞之殺
劫。被殺者人固知其可慘，而殺人者之慘，當更酷烈萬倍，惜世人不
能悉知悉見。其可見者，若被人殺，若滅門絕祀，乃千萬分之一二耳，
其在三途所受之苦，則罄竹難書矣，可不悲夫。吾常曰，因果者，世
出世間聖人，平治天下，度脫眾生之大權也。即聖教昌明之世，若不
提倡因果，尚不能普令愚民潛息隱惡，悉使智者，大積陰功。況今世
道人心，壞至其極，廢棄聖經，推翻倫理，邪說橫流，載胥其溺。有
心世道者，思欲挽回狂瀾，若不以因果報應為震聾發瞶之資，雖佛菩
薩聖賢悉出於世，亦莫如之何，況其下焉者乎。無錫金居士昌，有見
於此，特記錄近世，及現時各因果事，排印流佈。冀人人各懷自利利
人之心，以行已立立人之道。則習尚正而風俗淳淑，人禍息而天眷常
臨。舉此競爭士類，同作羲皇上人。因序其大意，以貢閱者。

<h2>生西金鑒序<little>（後改作淨土清鍾）</little></h2>
　娑婆世界，以音聲作佛事，生死苦海，非念佛莫出離。而芸芸眾
生，迷真逐妄。背覺合塵。久經長劫，輪迥生死。於是動我釋迦世尊
同體悲心，特開信願念佛求生西方一門，俾上中下根，若聖若凡，同
於現生，往生西方。其成就大機，頓證法身俯提劣機，速出生死，一
代時教，皆莫能及。以故西天東土之出格高人，莫不以此自行化他，
由其為入道之妙門，成佛之捷徑故也。二林居士，取佛菩薩立法度生
之因緣，與歷代古德僧尼王臣士女，下及物類，念佛往生之事跡，兼
錄其宏揚淨土之切要言句，以成一帙，名為淨土聖賢錄。蓮歸居士，
又為續錄，皆所以為迷背家鄉者作指南，為不識自己者作寶鑒也。但
以卷帙浩繁，不利初機。對鳧居士欲令初機易生信向，於彼正續錄中，
略錄事跡顯著者，二百餘條，附之以贊，名曰生西金鑒。冀閱者鑒古
而懷景仰，詠嘆而悉興起焉，其意固甚深且遠也。昔子房欲破楚軍，
<pb n="341"/>
遍令軍中同唱楚歌，楚軍聞之，皆動歸思。況當此天災人禍，相繼降
作，國運危岌，民不聊生，加以邪說縱橫，魔侶熾盛，邪正莫辨，無
所適從之時。一聞極樂世界之劫外風光，本有莊嚴，能不同賦歸歟，
以期樂我天真乎哉。倘閱者洞鑒夫娑婆極樂之利害，而反復詠嘆之，
吾知其求生西方之心，若決江河，沛然莫之能御矣。

<h2>棲真常住長年念佛序</h2>
　　念佛法門，其來尚矣。以吾人一念心性，
猶如虛空，常恆不變，雖常不變，而復念念隨緣。不隨佛界之緣，便
隨九界之緣，不隨三乘之緣，便隨六道之緣，不隨人天之緣，便隨三
途之緣。由其緣之染淨不同。致其報之苦樂迥異，雖於本體了無改變，
而其相用固已天淵懸殊矣。譬如虛空，日照則明，雲屯則暗，雖虛空
之本體，不因雲日而為增減，而其顯現障蔽之相，固不可以同年而語
也。如來以是義故，普令眾生緣念於佛，故曰若眾生心，憶佛念佛，
現前當來，必定見佛，去佛不遠。又曰諸佛如來，是法界身，入一切
眾生心想中，是故汝等心想佛時，此心即是三十二相，八十隨形好，
是心作佛，是心是佛，諸佛正遍知海，從心想生。夫隨佛界之緣，則
是心作佛是心是佛矣，若隨眾生各界之緣，則是心作眾生，是心是眾
生矣。了此而不念佛者，未之有也。念佛一法，乃以如來萬德洪名為
緣，即此萬德洪名，乃如來果地所證之無上覺道。由其以果地覺，為
因地心，故得因該果海，果徹因源。如染香人，身有香氣，如蜾贏之
祝螟蛉，久則化之。即生作佛，轉凡成聖，其功能力用，超過一代時
教一切法門之上。以一切法門，皆仗自力，斷惑證真，方得了生脫死。
念佛法門，自力佛力，二皆具足。故得已斷惑業者，速證法身，具足
惑業者，帶業往生。其法極其平常，雖愚夫愚婦，亦能得其利益，而
復極其玄妙，縱等覺菩薩，不能出其範圍。故無一人不堪修，亦無一
人不能修。下手易而成功高。用力少而得效速，實為如來一代時教中
之特別法門，固不可以通途教理而為論判也。末法眾生，福薄慧淺，
障厚業深，不修此法，欲仗自力斷惑證真，以了生死，則萬難萬難。
棲真住持蓮仁和尚，有見於此，特於三聖殿，立長年念佛道場，祈餘
<pb n="342"/>
序其意致，以期見聞發心，故為書其大綱如此。

<h2>歸宗精舍同修淨業序</h2>
如來一代時教，所說一切法門，雖則大小不同，權實各異，無非
欲令眾生斷惑證真，了生脫死，圓彰本有，直成佛道而已。但以眾生
根機不一，故致如來隨順機宜，作偏圓頓漸，種種說耳。然眾生輪轉
生死，久經長劫，惑業深厚，障蔽妙明，非宿根成熟者，欲於一生取
辦，實乏其人。既不能一生取辦，則再一受生，其迷而退者，萬有十
千，悟而進者，億無三四。仗自力修戒定慧，以斷煩惑而證涅槃，其
難如是。致如來普度眾生之懷，郁而不暢，眾生速出生死之道，塞而
罔通。然如來大慈，必欲令一切眾生，同於現生了生脫死，超凡入聖，
遂開一信願念佛求生西方之淨土法門，無論上中下根，悉令現生度脫，
乃以已信願念佛，感佛慈悲攝受，感應道交，故獲斯益。其有已斷煩
惑者，即可頓證法身，速成佛道，縱令惑業深厚者，亦可仗佛慈力，
帶業往生。以故華嚴證齊諾佛之等覺菩薩，尚須以十大願王，導歸極
樂。觀經將墮阿鼻之逆惡罪人，猶得以十稱洪名，預諸末品。三根普
被，利鈍全收，盡法界一切眾生，但有信願，無一不被其澤，其圓頓
直捷，超出一切法門之上。末世眾生，欲了生死，不修此法，泛修其
他仗自力之法門，則但可作未來得度之因，斷難獲現生了脫之果矣。
廈門王拯邦居士者，宿根深厚，現行精純，諦信因果，篤修淨業。普
欲同倫，咸生淨土，遂於本埠太平岩左，建一精舍，以期同志隨己身
分，來此念佛，種往生因。於星期日，特請通人，講演淨土法門之所
以然，及修持之法則，與夫現生沒後之種種利益，亦可謂具大悲心，
有釋法眼者矣。乃致書祈餘題額，兼為敘述大意。餘惟淨土一法，乃
三世諸佛下度眾生，九界眾生上成佛道，成始成終之殊勝法門。高超
一切禪教律，統攝一切禪教律，以一切諸法，溯其原始，無不從此法
界流，要其終極，無不還歸此法界，因顏之曰歸宗。取一切法門，究
竟悉歸此法，如江漢朝宗於海之義。此義於華嚴末後歸宗處明之，有
信不及者，請質之普賢菩薩。又凡修淨業，一切善信，必須力敦倫常，
恪守己分，戒殺吃素，清心寡欲，諸惡莫作，眾善奉行。以己所行，
<pb n="343"/>
化導一切，內而父母眷屬，外而鄉黨朋友，俾一切同倫，咸知心是佛
心，固當行學佛行，同修佛慈，同念佛名。以期盡此報身，往生西方，
脫幻妄之輪迴，證本具之佛性而已。

<h2>台灣佛教會緣起序</h2>
佛教者，一切諸法，一切諸教之大本也。何以言之，一切諸法，
由心建立，一切凡聖，由心出生。世間一切諸教，雖皆說心，然其所
說，皆屬心之作用，至於不變隨緣，隨緣不變之體，是心作佛，是心
是佛，心作三乘，心是三乘，心作六道，心是六道，所以然之極致，
悉皆未能發揮。唯我釋迦世尊，徹悟自心，知一切眾生之心，與如來
之心，無二無別，但以迷而未悟，枉作眾生。故曰一切眾生，皆具如
來智慧，但因妄想執著，而不證得，若離妄想，則一切智，無礙智，
則得現前。又曰一切眾生，皆有佛性，我是已成佛，汝是未成佛。此
皆最初成佛，於華嚴梵網所說者。由是大根眾生，頓悟自心，入佛知
見，小機未能即入，以故俯順機宜，而成熟之。又欲一切若凡若聖，
同於現生，出離生死，特開一信願念佛，往生西方法門，普令一切無
力斷惑，不能超出輪迴之外者，悉皆仗佛慈力，帶業往生，高預九品
之嘉會，親炙彌陀之休光，以迄於究竟徹證自心而後已。如來撫育劣
機，其真慈大悲，可謂至極無加矣。然佛法雖名出世間法，實於世間
倫常孝弟之道，與夫格致誠正修齊治平之法，悉皆發揮罄盡，毫善弗
遺。故古今立大功，建大業，浩氣充天地，精誠貫日月，言為世法，
行為世則者，多由學佛得力而來。而聰明叡智，首出庶物之人，莫不
恭敬崇奉，護持流通，以其有陰翼世道，顯淑民情，使民日遷善而不
知所以為之者之實效故也。拘墟之儒，無此智眼，每肆闢駁，謂佛法
蔑倫理而無益於國家，是徒執捨俗出家一機之跡，而不知佛教教人，
力敦倫常，恪盡己分，主敬存誠，克已復禮，諸惡莫作，眾善奉行，
戒殺護生，信願念佛，以期生入聖賢之域，沒歸極樂之邦，盡世間一
切富貴貧賤智愚賢否之老幼男女，無不皆堪依之而修，豈獨為出家者
立乎。倘一切人果能依之而修，自可近得出離三界之樂，遠證福慧二
嚴之果矣。須知由如來發明心具佛性之理，三世因果之事，不知令許
<pb n="344"/>
多愚夫愚婦以成賢智，令許多大惡元凶而息陰毒，以故舉行佛法，天
地鬼神悉示休徵，而況於人乎。然即出家一法，亦非蔑倫，以其稟親
出家，精修梵行，以己修持功德，為親迴向，以冀親之神識，出三界
以登九品，悟無生而證本性，校彼徒能奉養，與親長劫輪迴於三涂六
道而無所恃怙者，不亦多乎。而況佛令弟子視一切眾生，皆作過去父
母親屬想，以慈悲心，行放生業，豈但現生之親，不忍漠然置之，即
一切水陸空行諸生物，亦不忍漠然置之，縱令力有不及，猶以悲心善
念，為之念佛，以冀彼速出惡道，速生西方而後已。由是言之，人果
皆依佛法而行，則勝殘去殺，世道太平矣。近十餘年來，殺劫遍於中
外，由茲戾氣，復召天災，水旱風震，相繼降作，世運危岌，民不聊
生，懮世之士，思為救援，乃以提倡佛學為急務。人果知三世因果，
六道輸回之實事，與夫吾人一念心性，與佛無二之妙道，誰肯以是心
作佛，是心是佛之資，以之作生死業，永墮惡道乎哉。台灣勝照大師
愍世之不知者多，誓欲普利同人，擬立一佛教會，為之提倡講說，俾
大眾悉知，初於本會，按期修持，用作表率，以期風行全境，庶可家
家觀世音，處處彌陀佛矣。兼復流通各處所刊之經典，俾有信心識文
義者，咸得讀誦受持，以實行力敦倫常，恪盡己分，主敬存誠，克已
復禮，諸惡莫作，眾善奉行，戒殺護生，信願念佛，以期生入聖賢之
域，沒歸極樂之邦，其為利益，莫能名焉。知<le>光</le>具有同心，函祈作序，
乃為述其佛教普利一切有情之大致云。

<h2>吳淞佛教居士林發隱序</h2>
佛法廣大如法界，究竟如虛空，大無不包，細無不舉，本一心以
建立，隨機宜而說法。雖則名為出世間法，實則圓具世間一切善法。
雖則毫善弗遺，而復一法不著。<little>（不著，謂不以為德，不自滿足，若以
不認真行為不著，其誤大矣，）</little>唯其不著，故其行得至究竟，古今凡懿
行過人者，多由學佛得力而致，由是即凡夫心，契如來藏，於一一法，
悉能達本窮源，親證實相。雖則理致幽深，而復隨根大小，悉皆能入，
盡世間無一人不堪修，亦無一人不能修，以人同此心，心同此理故也。
須知無量法門，皆須自力斷惑證真，方出生死。求其攝生普遍，利濟
<pb n="345"/>
無方，上中下三根同修，初中後始本不二，不斷煩惑，不歷異生，即
得了生脫死，超凡入聖者，唯淨土法門為然也。以故上根如文殊普賢
之儔，下根如五逆十惡之輩，皆為淨土法門所攝之機。以其至簡至易，
至頓至圓，故能如大地之普載萬象，大海之普納眾流也。凡學佛修淨
業之人，必須力敦倫常，恪盡己分，父慈子孝，兄友弟恭，夫倡婦隨，
主仁僕忠，唯其無愧天職，方立學佛基址。進而敬受三歸，謹修十善，
諸惡莫作，眾善奉行，<little>（莫作奉行，當在起心動念處論，若徒在事實上
論，則是自欺欺人矣）</little>，戒殺護生，愛惜物命，信願念佛，求生西方。
如是之人，世間之寶，生獲令名，沒歸佛國。又須以此，普化一切，由
親及疏，由近及遠，俾一切人，同為善人。即俗修真，居廛為政，化
殘暴於已著，消禍亂於未萌。由茲俗美風淳，人心丕變，災消福萃，
天眷常臨，其為功德，莫能名焉。若或徒竊學佛之名，不務學佛之實，
則成佛法之罪人，不但無虛名之可得，且將有實禍以隨其後。譬如童
子無知，以價值三千大千世界之摩尼寶珠，換取一根糖吃，糖不飽腹，
而失畢生恃怙，欲不飢寒而死，其可得乎。吳淞諸居士，特開佛教居
士林，欲令同人，勵志修持，以期各獲實益，祈<le>光</le>著語，以作警策，
因為述其大意云。觀此，則知佛法為世間諸法之本，彼拘墟者，由無
智眼，不能徹見，遂謂佛滅倫理，無益人國，是何異生盲承天日覆照
之恩，得以為人，以不見故，謂之為無，豈不大可哀哉。

<h2>佛化隨刊序</h2>
　　佛法者，世出世間一切諸法之本源也。故其道大無不包，細無不
舉，語其廣大，則罄海墨而莫書，語其精微，則覓一字而叵得。凡孝
弟忠信禮義廉恥之道，格致誠正修齊治平之法，無不詳示無遺。非止
談三世因果，明善惡報應，闡發即心本具之佛性，斷惑證真之事理而
已。良以一切諸法，悉本於心，唯其徹悟自心，故能建立諸法。知其
指歸，縱凡夫皆堪造詣，究其極致，雖聖人有不知能。是以古之聰明
叡智，首出庶物之出格高人，莫不護持流通，密修顯化，而唯恐不及
焉。溯自東漢，法傳震旦，求其高人傑出，法道大興者，唯吾秦最為
第一。以佛法大興，自晉而始，當時苻秦姚秦，皆都長安，及道安至
<pb n="346"/>
秦，羅什入關，凡緇素之見越等流，識超儕伍者，皆歸趣而師事焉。
迄至隋唐，亦都其地，故其宏宣法道，邁越古今。而當唐之世，諸宗
悉備，以國家極意尊崇，故諸宗之首領，多皆住止京師，以其所學所
得，陰翼郅治，顯淑民情，其法道之盛，他處何能相比。自後雖都遷
他處，而宏宗演教，潛修密證者，亦代不乏人。至清之末葉，人民困
難，遂置此道於不問，其殆一線之未絕耳。近十數年來，世道人心，
壞亂已極，而亂極思治，否極思泰，凡具通方之知見者，莫不以佛法
明因果，示報應，直指心源，發明性體，為挽回世道人心之要道。於
是若緇若素，群起而提倡修持之，以期自他同出迷途，誕登覺岸。由
是敦篤倫常，精修淨業，生入聖賢之域，沒歸極樂之邦。以故長安佛
教會，蔚然而興，同人以異地而居，非書報莫能達意。故將隨見隨聞
之事，所會所悟之理，潛修密證之方法，格言嘉論之訓誨，朋友之所
講習，智照之所發揮，分門別類，錄作隨刊。彼此參觀，互相灌輸，
庶可正智藉眾論以開發，麗澤由互滋而廣潤。將見知因識果，永息弱
肉強食之惡心，儘分敦倫，同懷仁民愛物之善念。去殺勝殘，上溯大
同之世，風淳俗美，共作羲皇上人。其為利益，莫能名焉，爰為祝曰，
如來大法，為諸法源，一切諸法，無不包含。敦倫致治，發揮無遺，
事理因果，各適機宜。緬維秦川，昔號法窟，賢慈密律，悉肇其域。
善導法照，特闡蓮宗，普令凡夫，同出樊籠，末世眾生，斷感匪易，
唯此一法，堪為怙恃。自晉及唐，五百餘年，震旦法道，莫之能先。
從茲以後，代有高人，潛修密證，率多隱淪，性天理老，攝受蓮池，
中興淨土，實啟於茲，若無至德，彼肯屈服，古德芳蹤，惜多遺軼。
至清末葉，兵火頻興，人民凋敝，幾絕傳宏。近時通人，眼界大開，
知非佛法，莫挽劫災。由是聚集，緇素同志，隨機提倡，用建法幟。
欲普法利，特出隨刊，麗澤互益，冀悟性天。佛由心作，道在人弘，
竭誠若極，草偃風行，<le>光</le>雖庸劣，亦表同情，聊攄愚悃，以作先聲。
願我同倫，各修淨行，庶可即生，超凡入聖。

<h2>佛川敦本學校緣起序</h2>
儒釋二教，其跡似異，其本原同。有執跡而昧本者，每駁斥佛法，
<pb n="347"/>
謂為滅倫理而蠹國政。無益於社會，有害於民生，此等世智辨聰之瞽
論，如來稱為可憐憫者。不知佛法具世出世，且以世間法論，凡儒教
之孝弟忠信禮義廉恥之道，格致誠正修齊治平之法，如來於諸大小乘
經中，莫不具說。而世間聖人，只據現生，但令人盡義儘分，佛則具
說過去現在未來三世，並詳示其能盡之善報，不盡之惡報。上根之人，
但聞義分應爾，自可通身擔荷，中下之人，陽奉陰違，則無法可治。
若聞三世因果，知能盡則有善報，不盡則有惡報，人縱愚頑，決無幸
災樂禍，趨凶避吉之念。由知三世善惡報應，雖不欲盡義儘分，以冀
善報而懼惡報，亦必勉力盡義儘分矣，此但指其最淺近者而論，即可
化愚頑為良善，轉澆俗為淳風，況其深遠者之利益，彼世間凡夫，又
何能悉知之而悉見之耶。至於論孝，則遍該六道，窮盡未來，故梵網
楞伽等經，皆令生孝順心，慈悲心，戒殺放生。以一切眾生，皆有佛
性，皆堪作佛，皆於無量劫來，輪迴六道，各各互為父母兄弟妻子朋
友。言念及此，理宜令其得所，誰忍以口腹之欲，戕害過去父母，未
來諸佛乎。況既造殺業，必受殺報，誰肯以暫時口腹之欲，於未來世，
常被彼所殺所食之眾生，一一殺而食之乎。而況近來刀兵大劫，慘不
忍言，其因皆由殺生食肉之所致也。人能各依佛法，戒殺護生，吃素
念佛，不作殺因，自無殺果，何難勝殘去殺，以成郅治，由世道太平，
而父母兄弟妻子朋友之倫，方得各樂天常，各盡義分，而無遺憾，方
合佛說孝順心，慈悲心之本旨。由是言之，佛之教孝也，遠且大矣。
真達大師，生於佛川胡氏，弱冠即悟世非常，乃出家於普陀山三聖堂，
精修淨業，冀生蓮邦，數十年來，父母兄弟，悉皆謝世，承祀無人。
本此孝思，推類以及當地苦寒，貧家子弟無力讀書，乃以衣缽餘資七
千餘元，交其族之熱心公益者，立一敦本小學校，俾當地子弟，同得
受學。其學規，注重躬行孝弟等，其所讀書，注重五經四書等，略兼
新法，以期敦本重道而無戾時不適用之弊，族人感其義，將其父母等
神主，於校中設祠祀之，此校不廢，其祀長存。較彼有子孫或不肖以
遺親之辱。或中絕以斷親之祀者，為榮寵而悠久也多矣。又以佛川地
屬通衢，每有道路死亡。棺殮無出，特捐一千元，交學校董士置產生
息，以其息作棺木掩埋之費，地方貧不能致棺者亦施焉。噫嘻懿哉。
<pb n="348"/>
真達師之心，可謂平等大公，了無自私自利之見，而族人感之，長時
奉其親之香火，彼為子孫謀者，有此利益乎。然<le>光</le>更欲彼族人，得其
實益，不妨略據愚懷。竊謂真達師出家學佛，以衣缽餘資為本鄉作公
益，而本鄉之人，亦當仰其芳蹤，各修淨業。校中正廳，當供西方三
聖像，凡校中董士教員學生，朝暮咸行禮敬，以期業消智朗，障盡福
崇，方為究竟實益。校中固宜永斷葷腥，方不負僧以十方信施開設學
校之義。否則不但不合真達師之本心，亦非所以敦本自愛，俾自己與
諸學子，日在佛法中熏陶，而了不得其實益，為可惜也。須知佛法，
乃一切諸法之本，而念佛求生淨土一法，又為佛法中至圓至頓，至簡
至易，三根普被，利鈍全收，成始成終之無上法門，凡一切人皆宜修
習，況在此校者乎。且勿謂僧出資立校，便逼人學佛。此正所謂孝順
心慈悲心，欲令在此校之一切人，同皆了生脫死，超凡入聖，為彌陀
之弟子，證本具之佛性而已。不觀今之博學多聞，具深遠知見者，多
半皆研究修持念佛法門。若居此校而不修持，則成擔麻棄金，到寶山
而空手歸矣，可不惜哉。

<h2>千佛圖頌並序</h2>
心如工畫師，能畫諸世間。佛，正覺世間也。菩薩，緣覺，聲聞，
天，人，阿修羅，畜生，餓鬼，地獄，有情世間也。亦名十法界。此十
法界，雖則聖凡各異，苦樂懸殊，而其本具之真如佛性，固自一如。
但以用心各別，故致有此十種之現相焉。觀無量壽佛經云，是心作佛，
是心是佛。作佛者，謂觀想佛像，憶念佛德，及與佛號。是佛者，謂
當觀想億念之時，佛之相好莊嚴，福德智慧，神通道力，悉現於觀想
憶念者之心中，如鏡照相，敵體無二。然則心不作佛，則心不是佛，
心作三乘，則心是三乘，心作六道，則心是六道矣。心之本體，如一
張白紙。心之作用之善惡因果，如畫佛畫地獄，各隨心現。其本體雖
同，其造詣迥異。故曰唯聖罔念作狂，唯狂克念作聖，吾人可不慎於
所念所作乎哉。朱曉崖居士，宿具靈根，生即茹素，善繪人物，筆法
出神。擬以如來萬德莊嚴妙相，普印於一切眾生八識田中，俾其由此
善根，漸漸擴充增長，以迄實證，庶不負各人本具之真如佛性，與如
<pb n="349"/>
來多方引導之大慈悲心。乃敬繪千佛，石印流通，祈<le>光</le>作序，用示所
以。因略發揮其心作心是之義，冀見聞者，咸知去取以致力焉。頌曰，
佛由心作，獄由心造，心之力用，最為勝妙。既能作佛，何可造獄，
由迷所趣，禍因惡積。曉崖居士，欲施引導，敬繪千佛，以示法要。
俾見聞者，咸生景仰，竭誠盡敬，禮供觀想。既睹聖像，即印識田，
由此善根，必證心源。將付石印，用廣流通，聊攄所以，表示芹衷。

<h2>佛法要論序</h2>
甚矣眾生之昏迷倒惑，莫能自悟也。背本具之如來智慧，逐幻
現之眾生根塵。於空華幻影之聲色貨利，起愛憎執著之貪鎮癡心。貪
鎮癡既起之於心，殺盜淫便作之於身。自茲久經長劫，互相報復，從
苦入苦，無所底止。縱或戒善禪定自修，得生人天善道，而惑業未斷，
福盡猶復墮落，輪迴六道，了無已時。然得人天者如客居，墮三途者
如家鄉，如是則不但三途可畏，雖人天亦復可畏也。於是大覺世尊，
特垂哀憫，示生世間，成等正覺，隨順眾生，說種種法。大根則直說
一心具造之理，令彼親得證悟，小根則詳示三世因果之事，令彼漸次
修持。既知此理此事，誰肯懷珠作丐，求樂得苦。其背塵合覺，返迷
歸悟，以期復我本具之天真佛性，不容已也。雖然，煩惱深厚，未易消
除，非多劫善根成熟者，實難現生即得超出輪迴之外也。故我世尊，
以大慈悲，特開一仗佛慈力往生淨土法門，俾彼上聖下凡，同於現生，
往生西方，實為撫育保綏之要道，亦是速證菩提之妙法。以一切諸佛，
非此法莫能圓滿菩提，一切眾生，非此法莫能即出生死。下手易而成
功高，用力少而得效速。由其以果地覺，為因地心，故得因該果海，
果徹因源也。近來世道人心，壞至及極，廢經廢倫，競立新法，昧因
昧果，任意妄為。因茲天災人禍，屢屢降作，匪盜縱橫，民不聊生，
懮世之士，惄焉傷悲。達庵居士馮寶瑛者，宿植德本，篤信佛乘，徹
悟自心，深入經藏。憫斯人之迷昧本心，述救世之佛法要論。種種發
揮，契理契機。俾知吾心固有之佛性，錮蔽於幻妄所起之惑業。因茲
於三途六道中，受生受死，故致其形陋劣，其識暗昧，其受用困苦艱
難，危險逼迫。譬如置惡陋之相於明鏡之前，斷無微妙莊嚴之善影可
<pb n="350"/>
得。從茲洗心滌慮，篤修戒善，及與禪定，以作出世之因。又復發四
宏誓願，與大菩提心，自行化他，共修淨業。以期一期報盡，徑生西
方，親炙彌陀，參隨海眾，速證吾心本具之佛性，普度法界無邊之眾
生。如是則上不孤於佛化，下不負乎己靈，而達庵著論之深心，與諸
君流通之至意，亦可暢慰而無遺憾焉。

<h2>普陀體仁施棺會緣起序</h2>
　　掩骼埋胔，政出月令，澤及枯骨，恩施周文，而況身心併濟，存
沒咸恤之佛法乎。普陀為觀音大士道場，歷朝欽敬，舉世尊崇，故得
三寺鼎立，眾庵？？布，中外朝謁者，實繁有徒。凡工匠僕使負販鬻力
之人，常逾千數，若至香會，則其數加倍。是故山中諸長老，體佛慈
懷，特開醫院，以療治一切有疾病人。或有負販鬻力之人，卒遇死亡，
無有棺材，殊難妥亡靈而宏慈化。況復海中屢有漂來之死屍，兼夫遠
方苦行進香者，偶有死亡，即宜殯殮。否則或致潰爛，其於恤死衛生
之道，皆有遺憾。真達大師遂發心施棺，又念若不設法，後難永繼。
民國五年，楊君淑英，祝君蘭舫，袁君祖懷，曹君振聲等來山，因與
談及此事，諸君共輸洋二千元。真達大師自捐四千元。去年又與普濟
了信，法雨達圓，海岸蓮曦，紫竹廣德，洪筏願來，洪筏戒如，報本
瑩照，鶴鳴清福，普慧坤山，柏子極得諸師，及劉君寄亭，張君宗富
二居士，共同商酌辦法，因起一會，名曰體仁。以仰體佛慈，仁濟亡
靈，俾亡者無暴屍之慘，山僧無傷慈之誚。諸公皆各出洋一百元，並
上所捐，共七千二百元，用置恆產，請示立石。特請本山在會諸師，
輪流經理，以歲所收租金，盡數作施棺之費，庶可永傳無替。如是則
以後之貧窮亡者，咸受其福，而圓通道場，預有光榮，凡出資及經理
置辦之人，同皆消除宿業，增長善根。現生則福壽雙隆，為斯世之表
率，臨終則形神俱妙，入佛國之封疆。欲後之人悉知，故為述其緣起，
俾億萬斯年，永用施行，以副大士救度眾生之心，亦不負諸大師，諸
居士，恤亡護教之一番至意云。

<h2>三聖堂萬年簿序</h2>
<pb n="351"/>
　　法不孤起，道在人弘，勝地名藍，唯人是賴。得其人，則荊棘林
便成旃檀林，失其人，則獅子窟轉作野狐窟。三聖堂者，創自明萬曆
三十年，時僧大方結茅於此，適張隨黨禮二太監，奉旨督造藏經閣，
閑步其地，飲其泉而甘之。乃詢其由，知其極旱不涸，寺中遇旱祈雨，
必取水於此泉，而輒獲膏雨，遂題之為八功德泉。因出資命建西方三
聖殿，以八功德水，乃西方極樂世界七寶池中所有也。至清康熙間，
僧海安重建，自後年久傾頹，咸豐初，承恩堂顯法公居此潛修，改名
如意庵，乃數楹小屋而已。光緒初，四世孫華德公，募諸滬上洪君某，
遂建三聖殿，復原名。自後世道太平，兼以輪船火車俱通，菩薩香火，
日見興盛，庵中工事，略有端倪。華德公欲息心以專修淨業，以庵事
交其徒長汀師，令其孫真達師輔之，遂大為建造。及汀師去世，達師
更不惜心力，宜修者修，宜建者建，遂成一大精藍。後以操勞既久，
意欲靜養，因交與明教師監理數年。今明教師又退，達師因念人壽幾
何，本庵經幾代住持，用數十年之心力，方得殿宇巍峨，寮舍宏敞，
庵僧得以清修，香客得以寄寓。當此之時，不將庵中規矩課程，與夫
經像莊嚴，法器什物，書之於冊，以遺來者。恐年歲既久，來者不知，
或至規矩廢弛，什物遺失，致前人建立道場一番苦心，悉付東流。徒
令後人安住其中，虛消信施，不修道業，豈不為前人之遺憾。而圓通
道場，因之削色，致普門大士含悲於常寂光中也。因令<le>光</le>略敘此庵之
緣起，而凡諸規矩什物等，一一詳記，庶後之人有所遵守焉。

<h2>蔡伯倫居士嚶鳴集序</h2>
　　人生世間，固宜各盡其倫。否則名雖為人，實與橫行之異類，有
何區別。孟子云，人皆可以為堯舜。佛經云，一切眾生皆有佛性，皆
堪作佛。其為堯舜作佛之要，在乎力行孝弟，與夫返妄歸真而已，其
資之以成始成終者，在於克已復禮，閑邪存誠，諸惡莫作，眾善奉行
而己。近世新學派，競學歐風，廢經背倫，以至公然提倡仇孝公妻裸
體等，直欲人與禽獸無異，其喪心病狂也甚矣。伯倫居士，寄居台灣，
已三世矣，當弱冠時，即欲歸本祖國，以母氏不欲遠徙，勉留夷邦，
服職多年。及母氏服闕，幡然來歸，可謂特立獨行，敦倫儘分之士也，
<pb n="352"/>
僑寓滬上，以相為業，凡遇來者，無論其相之善惡，皆勉以修德積善，
以祈善者益善，不善者亦善。深合命自我作，福自己求，與夫有心無
相，相隨心生，有相無心，相逐心滅等義。而且於議論中，輒諄諄於
三世因果報應，與夫淨土橫超法門，俾一切人由問相而得入聖賢之域，
以及往生極樂之邦，其挽回世道人心也大矣。固知有志於濟世濟人者，
雖不居位行政，亦可施行也。因為易其名曰伯倫，不知北侖居士以為
然否。

<h2>教誨淺說序</h2>
家庭教育，因果報應，乃現今挽救世道人心之至極要務。若不
從此著手，則凡所措置皆屬枝末，皆可偽為。唯從小便教以敦倫儘分
之道，因果報應之理，則習與性成，及長而不為賢人者，無是理也。
語云，天下興亡，匹夫有責，匹夫身賤名劣，何得有此責任。須知國家
天下，由一人一家而積成。彼有權力者，同室操戈，無權力者，聚黨
劫掠，與夫蕩檢逾閑，作奸犯法，只圖暫時之僥幸，不顧後來之禍福
者，皆由從小未受賢父母之善教。不知利人即是利己，害人甚於害己，
作善者其家必昌，歿而神超善道，作惡者其家必亡，歿而神墮惡道之
所致也。使知聲和則響順，形直則影端，種瓜則得瓜，種豆則得豆，
既造如是因，必感如是果，決不至為求自己安富尊榮，致令殺人盈城
盈野，以及國運危岌，民不聊生也。是故建大功，立大業，浩氣塞天
地，清操皎日月者，皆抱己立立人之心，自利利他之願。故得千百年
後，人皆景仰。無奈世人見識褊淺，每多悖道而馳。幼既無賢父母之
善教，長又無賢師友之提攜，從茲越理犯分，致墮監獄，雖屬自取，
實堪憐憫。於是各獄皆立一教誨師，日與監犯講說為人所當盡之道，
因果無或爽之理。冀彼洗心滌慮，妀過遷善，勉為良民，轉相勸化，
俾若自若他，同歸聖賢之域，庶國家天下，永享太平之福矣。邵子慧
圓，向膺漕河涇監獄教誨師職，其開導監犯之稿，有數十篇，約十餘
萬言，皆勸其守分安命，敦倫儘分之說，而且引經援史，據古證今，
文雖淺而意旨實深。雖特為監犯說，而一切人俱宜觀覽而依行焉。同
志者以其有益，因付排印，祈<le>光</le>作序，以為響導。<le>光</le>因將挽救世
道人
<pb n="353"/>
心之要，為之點出，俾舉世之人，同注重於家庭教育，與因果報應。
而家庭教育，母教最要。使賢母從兒女小時，以身率其敦倫儘分之事，
又日為宣說因果報應之理，其兒女決定皆成賢人，又何有越理犯分，
傷天損德等行為乎。所願匹夫匹婦，各任其責，庶可賢人傑出而匪徒
革心，禮教興行而天下太平矣。明理達人，當不以吾言為謬妄也。

<h2>橫超蓮社緣起序</h2>
　　法華經云，三界無安，猶如火宅，眾苦充滿，甚可怖畏。況當此
互相鬥爭，弱肉強食，殺人之法，無奇不有，而複種種天災，頻相見
告之時乎。有智識者，因茲提倡淨土法門，以期一切同倫，同得出此
三界，登彼九蓮也。若論豎出，非力修戒定慧道，斷盡煩惑不可。倘
煩惑稍有未盡，則三界依舊莫出。況末世眾生，善根淺薄，壽命短促，
修者縱有億億，出者難得一二。以其唯仗自力，是故難得實益。若論
橫超，但依淨土法門，生信發願，念佛名號，求生西方。兼以敦篤倫
常，恪盡己分，諸惡莫作，眾善奉行，則萬不漏一，咸得往生。既往
生已，則了生脫死，超凡入聖，永離眾苦，但受諸樂矣。功夫成熟者，
固登上品，臨終方念者，亦預末流。此則全仗佛力，其利益與唯仗自
力者，天淵懸殊。師宏居士之妻師湯，欲與閨閣英賢，常時修持淨業，
以期同於現生，出此火宅。遂於附近，建一蓮社，半由自捐，半由人
助。其工既成，問名於<le>光</le>，因題之曰橫超。冀一切鬚眉丈夫，貞靜坤
倫，怖畏火宅，欲出莫由者，同皆依此而修。庶可長揖娑婆，速達極
樂，一超直入如來地，永作逍遙自在人。故為敘述所以云。

<h2>觀世音菩薩本跡感應頌重刻木板序</h2>
眾生之心，與佛無二。雖迷真逐妄，背覺合塵，起貪鎮癡，造
殺盜淫，輪迴六道，了無出期，而其寂照真常之本體，仍然如故，毫
無損失。以故佛視一切眾生皆是佛，憫其業障深重，不能直複本體，
故以種種方便，令種善根，先以欲鉤牽，後令入佛智。由是久成佛道
之正法明如來，而復不離寂光，垂形九界，隨類逐形，尋聲救苦，應
以何身得度者，即現何身而為說法。其現餘法界種種身，皆屬秘密，
<pb n="354"/>
現菩薩法界之觀世音身，則屬顯露。以故十方諸佛，皆贊觀世音菩薩
為大慈大悲施無畏者，以期九法界一切眾生，同生信向，同蒙攝受也。
由菩薩證窮法界，圓彰自性，徹悟唯心，。故能悲運同體，慈起無緣，
遍法界感，遍法界應，隨彼所感之誠之大小，俾彼各得相當之利益。
如法華普門品，楞嚴觀音圓通所說，及此方種種感應事跡，如本書所
頌者，何可得而思議也。良以菩薩之心，猶如虛空，無所不遍。但以
眾生在迷，不生信向，譬如虛空，以物障之，便成隔礙。若穿一小孔，
即得一小孔之空，穿一大孔，即得一大孔之空，若完全撤去障蔽之物，
則與普含萬象之虛空，渾合無間矣。是以眾生小感則小應，大感則大
應，故楞嚴云：「求妻得妻<little>（求妻者，求賢慧貞良之妻也，否則妻何得
向菩薩求。）</little>求子得子，求三昧得三昧，求長壽，得長壽，如是乃至
求大涅槃得大涅槃。所言求妻得妻等者，即穿小孔得小孔之空，穿大
孔得大孔之空也。其求大涅槃得大涅槃者，即完全撤去障蔽之物，便
與普含萬象之虛空渾合無間也。金剛經所謂我應滅度一切眾生，滅度
一切眾生已，實無眾生得滅度者。以眾生心體，即是無餘涅槃，本來
無失，又何有得。菩薩特以種種方便，令其消除幻業，復還本體而已。
又以眾生迷惑深重，不能頓發大菩提心，為接引初機令其入勝故，隨
彼凡情，滿彼所願。待其善根既熟，即可直得究竟真實利益，此菩薩
隨類現身，隨心滿願之本旨也。本書付排鑄板，擬印數十萬部，俾薄
海內外之人，咸得受持。現已任及七萬多部，則將來之遍界流通，人
沐慈化，當可做到。但以字小，不便老人，為一憾事。無錫華慧可居
士，宿植德本，篤信佛法，一見此書，歡喜贊嘆，若獲至寶，慶幸無
已。愷出五百圓，命刻木板，冀一切人皆能閱，一切時皆可印可請也。
其殆宿世曾受菩薩付囑，以布慈化而利有情者，噫嘻懿哉。

<h2>阿彌陀經白話解釋序</h2>
淨土法門，實為十方三世一切諸佛，上成佛道，下化眾生之通
規，亦為末法時代一切眾生，，仗佛慈力，即生了脫之要道。良以如
來所說一切法門，無非令眾生出生死，成佛道耳。但以上根者少，中
下者多，故能於即生了脫者，雖在正像，尚不多見，況末法人根陋劣，
<pb n="355"/>
壽命短促，知識希少，邪外縱橫之時乎。由是如來預鑒機宜，特開淨
土一門，俾一切若聖若凡，上中下根，同事修持，同於現生往生淨土。
上根則速成佛道，下根則亦預聖流，校彼一代所說仗自力法門，下手
易而成功高，用力少而得效速。以佛力法力不可思議，加以眾生信願
行力，則無論功夫淺深，罪業輕重，皆得蒙佛慈力，接引往生也。以
故如來於諸大乘經，咸皆帶說，如華嚴法華楞嚴等。其專說者，則有
阿彌陀經，無量壽經，觀無量壽佛經。此三經中。凡彌陀之誓願，淨
土之莊嚴，三輩九品之生因，十方諸佛之贊嘆，悉皆顯示無遺。而阿
彌陀經，言簡義周，最易受持，由是古人列為日課，無論若宗若教若
律，皆於暮時讀誦，是舉天下之若僧若俗，無不以淨士為歸者。然雖
如是行持，若不諦審佛祖立法之所以然者，猶然不以求生西方為事，
殆所謂日用不知，習矣不察者乎。即通宗通教之高人，尚多崇尚自力
法門，不肯仰仗佛力，其志固高，其事實難即生做到。倘惑業未能淨
盡，再一受生，多半迷失，不但所期皆成畫餅，且有因福造業，後生
墮落之虞，由是言之，誠堪畏懼。須知淨土法門，乃一代時教中之特
別法門，不可以與通途法門並論，若不明此義，以仗自力通途法門之
義，疑仗佛力特別法門之益，而不肯信受，則其失大矣。佛說難信，
蓋即指此，若無此執，則誰不信受奉行焉。近來世道人心，陷溺已極，
無可救藥。凡有具正知見之偉人傑士，莫不以提倡因果報應，生死輪
迥，為挽回狂瀾之據，精修淨業，求生西方，為究竟安隱之法。一倡
百和，無不率從，由是吃素念佛，改惡修善者，日見其多。所可惜者，
普通善信，未嘗學問，雖日讀彌陀經，究不知所說者為何義。縱有疏
鈔，要解等注，亦非彼所能閱。黃智海居士，利人心切，取疏鈔要解
之義，以白話解釋之，俾彼稍識字者，亦得了知經義。由是更加精進，
竭誠修持，並以轉化有緣，則現生身心清淨，優入聖賢之域，臨終感
應道交，直登極樂之邦，其為利益，莫能名焉。爰書大義，以貢閱者。

<h2>欲海回狂普勸受持流通序</h2>
　　天下有極慘極烈，至大至深之禍，動輒喪身殞命，而人多樂於從
事，以身殉之，雖死不悔者，其唯女色乎。彼狂徒縱情欲事，探花折
<pb n="356"/>
柳，竊玉偷香，滅理亂倫，敗家辱祖，惡名播於鄉里，毒氣遺於子孫，
生不盡其天年，死永墮於惡道者，姑置勿論。即夫婦之倫，儻一沈湎，
由茲而死者，何可勝數。本圖快樂，卒致死亡，鰥寡苦況，實多自取，
豈全屬命應爾哉。彼昵情床第者，已屬自取其殃，亦有素不狎昵，但
以不知忌諱，冒昧從事，致遭死亡者，亦復甚多。故禮記月令，有振
鐸佈告，令戒容止之政<little>（容止，即動靜，謂房事也）</little>，古聖王愛民之忱，
可謂無微不至矣。<little>（忌諱，壽康寶鑒詳言之，俱宜購閱，）</little>吾常謂世間
人民，十分之中，由色欲直接而死者，有其四分。間接而死者，亦有
四分，以由色欲虧損，受別種感觸而死。此諸死者，無不推之於命，
豈知貪色者之死，皆非其命。本乎命者，乃居心清貞，不貪欲事之人，
彼貪色者，皆自戕其生，何可謂之為命乎。至若依命而生，命盡而死
者，不過一二分耳。由是知天下多半皆枉死之人，此禍之烈，世無有
二，可不哀哉，可不畏哉。亦有不費一錢，不勞微力，而能成至高之
德行，享至大之安樂，遺子孫以無窮之福蔭，俾來生得貞良之眷屬者，
其唯戒淫乎。夫婦正淫，前已略說利害，今且不論。至於邪淫之事，
無廉無恥，極穢極惡，乃以人身，行畜生事。是以艷女來奔，妖姬獻
媚，君子視為莫大之禍殃而拒之，必致福曜照臨，皇天眷佑，小人視
為莫大之幸福而納之，必致災星蒞止，鬼神誅戮。君子則因禍而得福，
小人則因禍而加禍，故曰禍福無門，唯人自召。世人苟於女色關頭，
不能徹底看破，則是以至高之德行，至大之安樂，以及子孫無窮之福
蔭，來生貞良之眷屬，斷送於俄頃之歡娛也，哀哉。安士先生欲海回
狂一書，分門別類，縷析條陳，以雅俗同觀之筆，述勸誡俱摯之文。
於古今不淫獲福，犯淫致禍之事，原原委委，詳悉備書，大聲疾呼，
不遺餘力，暮鼓晨鍾，發人深省，直欲使舉世同倫，咸享福樂，各盡
天年而後已。須知其書，雖為戒淫而設，其義與道，則舉凡經國治世，
修身齊家，窮理盡性，了生脫死之法，悉皆圓具。若善為領會，神而
明之，則左右逢源，觸目是道。其懮世救民之心，可謂至深切矣。是
以<rubynote t="印光"/>於民國七年，特刊安士全書板於揚州藏經院，八年又刻欲海回
狂，萬善先資，二種單行本。十年又募印縮小本安士全書，擬印數十
萬，遍佈全國，但以人微德薄，無由感通，只得四萬而已。而中華書
<pb n="357"/>
局私印出售者，亦近二萬。杭州漢口，俱皆仿排，所印之數，當亦不
少。茲有江蘇太倉吳紫翔居士，念世禍之日亟，如決江堤，任其橫流，
俾一班青年男女，同陷於無底欲海漩澓之中。遂發心廣印欲海回狂，
施送各社會以期挽回狂瀾。然眾志成城，眾擎易舉，懇祈海內仁人君
子，大發救世之心，量力印送，並勸有緣，普遍流通。又祈父誨其子，
兄勉其弟，師誡其徒，友告其侶，俾得人人知其禍害，立志如山，守
身如玉，不但不犯邪淫，即夫婦正淫，亦知撙節。將見鰥寡孤獨，從
茲日少，富壽康寧，人各悉得，身家由茲清吉，國界於以安寧，穢德
轉為懿德，災殃變作禎祥。畢竟不費一錢，不勞微力，而得此美滿之效
果，仁人君子，諒皆當仁不讓而樂為之也。爰述大義，以貢同仁。

<h2>壽康寶鑒序</h2>
　　人未有不欲長壽康寧，子孫蕃衍，功業卓著，吉曜照臨者。亦未
有欲短折疾病，後嗣滅絕，家道傾頹，凶神蒞止者。此舉世人之常情，
雖三尺孺子，莫不皆然。縱至愚之人，斷無幸災樂禍，厭福惡吉者。
而好色貪淫之人，心之所期，與身之所行，適得其反，卒至所不欲者
悉得，而所欲者悉莫由而得，可不哀哉。彼縱情花柳，唯此是圖者，
姑勿論。即夫婦之倫，若一貪湎，必致喪身殞命。亦有並不過貪，但
由不知忌諱<little>（忌諱種種，詳示書後，此不備書）</little>冒昧從事，以致死亡
者，殊堪憐愍。以故前賢輯不可錄，備明色欲之害，其戒淫窒欲之格
言，福善禍淫之證案，持戒之方法日期，忌諱之時處人事，不憚繁瑣，
縷析條陳，俾閱者知所警戒，其覺世救民之心，可謂懇切周摯矣。而
<rubynote t="印光"/>復為增訂，以名壽康寶鑒，復為募印廣佈者，蓋以有痛於心而不
容已也。一弟子羅濟同，四川人，年四十六歲，業船商於上海。其性
情頗忠厚，深信佛法，與關絅之等合辦淨業社。民國十二三年，常欲
來山歸依，以事羈未果。十四年病膨脹數月，勢極危險，中西醫均無
效。至八月十四，清理藥帳，為數甚鉅，遂生氣曰，我從此縱死，亦
不再吃藥矣。其妾乃於佛前懇禱，願終身吃素念佛，以祈夫愈。即日
下午病轉機，大瀉淤水，不藥而愈。<le>光</le>於八月底來申，寓太平寺，九
月初二，往淨業社會關絅之，濟同在焉，雖身體尚未大健，而氣色淳
<pb n="358"/>
淨光華，無與等者。見<le>光</le>喜曰，師父來矣，當在申歸依，不須上山也。
擇於初八，與其妾至太平寺，同受三歸五戒。又請程雪樓，關絅之，
丁桂樵，歐陽石芝，餘峙蓮，任心白等諸居士，陪<le>光</le>吃飯。初十又請
<le>光</le>至其家吃飯，且曰，師父即弟子等之父母，弟子等即師父之兒女也。
<le>光</le>曰，父母唯其疾之懮，汝病雖好，尚未復原，當慎重，惜未明言所
慎重者，謂房事也。至月盡日，於功德林開監獄感化會。彼亦在會，
眾已散，有十餘人留以吃飯，彼始來，與司帳者交代數語而去，其面
貌直同死人，<le>光</le>知其犯房事所致，切悔當時只說父母唯其疾之懮，未
曾說其所以然，以致復濱於危也。欲修書切戒，以冗繁未果，九月初
六至山，即寄一信，極陳利害，然已無可救藥，不數日即死。死時關
絅之邀諸居士皆來念佛，其得往生西方與否，未可知，當不至墮落耳。
夫以數月大病，由三寶加被不藥而愈，十餘日間，氣色光華，遠勝常
人，由不知慎重，誤犯房事而死，不但自戕其生，其孤負三寶之慈恩
也甚矣。<le>光</le>聞訃，心為之痛，念世之不知忌諱冒昧從事，以致殞命者，
其多無數。若不設法預為防護，殊失如來慈悲救苦之道。擬取不可錄
而增訂之，排印廣佈，以期舉世咸知忌諱，不致誤送性命。一居士以
母氏遺資千六百元，擬印善書施送，<le>光</le>令盡數印壽康寶監，以拯青年
男女於未危，則以羅濟同一人之死，令現在未來一切閱此書者，知所
戒慎，並由展轉流通，展轉勸誡，庶可舉世同享長壽康寧，而鰥寡孤
獨之苦況，日見其少。如是則由濟同一人之死，令一切人各得壽康，
濟同之死，為有功德，仗此功德，迴向往生，當必俯謝娑婆，高登極
樂，為彌陀之弟子，作海眾之良朋矣。孟子曰，養心者莫善於寡欲，
其為人也寡欲，雖有不存焉者寡矣，其為人也多欲，雖有存焉者寡矣。
康健時尚宜節欲，況大病始愈乎。十年前一鉅商之子，學西醫於東洋，
考第一，以坐電車，未駐而跳，跌斷一臂，彼系此種醫生，隨即治好。
凡傷骨者必須百數十日不近女色，彼臂好未久，以母壽回國，夜與婦
宿，次日即死。此子頗聰明，尚將醫人，何至此種忌諱，懵然不知，
以俄傾之歡樂，殞至重之性命，可哀孰甚。前年一商人，正走好運，
先日生意，獲六七百元，頗得意。次日由其妾處，往其妻處，其妻喜
極。時值五月，天甚熱，開電扇，備盆澡，取冰水加蜜令飲，唯知解
<pb n="359"/>
熱得涼，不知彼行房事，不可受涼，未三句鍾，腹痛而死。是知世之
由不知忌諱，冒昧從事，以至死亡者，初不知其有幾千萬億也。而古
今來福最大者，莫過皇帝，福大壽亦當大，試詳考之，十有八九皆不
壽，豈非以欲事多，兼以不知忌諱，以自促其壽乎。而世之大聰明人，
每多不壽，其殆懵懂於此而致然乎。<le>光</le>常謂世人十分之中，四分由色
欲而死，四分雖不由色欲直接而死，因貪色欲虧損，受別種感觸間接
而死，其本乎命而死者，不過十分之一二而已。茫茫世界，芸芸人民，
十有八九，由色欲死，可不哀哉，此<le>光</le>流通壽康寶鑒之所以也。願世
之愛兒女者，以及為同胞作幸福防禍患者，悉各發心印送展轉流傳，
俾人各悉知忌諱，庶不至誤送性命，及致得廢疾而無所成就也。彼縱
情花柳者，多由自無正見，被燕朋淫書所誤，以致陷身於欲海之中，
莫之能出。若肯詳閱，則深知利害，其所關於祖宗父母之榮寵羞辱，
與自己身家之死生成敗，並及子孫之賢否滅昌，明若觀火，倘天良尚
未全昧，能不觸目驚心，努力痛戒乎。將見從茲以後，各樂夫婦之天
倫，不致貪欲損身，則齊眉偕老，既壽且康。而寡欲之人恆多子，而
且其子必定體質強健，心志貞良，不但無自戕之過失，決可成榮親之
令器，此<le>光</le>之長時馨香以禱祝者。願閱者共表同心，隨緣流佈，則人
民幸甚，國家幸甚。

<h2>闢自由結婚邪說文序<little>(代撰)</little></h2>
人稟天地陰陽之氣，受父母精血之質而生。其初生以至三四歲，一舉一動，
皆須父母撫育。自後雖能自行動，而諸凡事理，皆須父母安排教導，否則便
不能生存于世。及其年長。則父母為之擇配，俾得享男女居室之樂，以期內
外相輔，得以奉父母而盡子職，綿世系而防老死。此天地固然之道，聖人法
天制禮，俾人各守彝倫，以盡人道與子道耳。若不依聖人之禮，與父母之命
，唯以兩情愛戀而為夫婦，則與禽獸何異。彼不知好歹者，專效歐洲惡風，
盛倡自由結婚，何不倡初生即不受父母撫育教導，而自由成立為人乎。彼若
能一生于世，即自由成立，絕不受父母撫育教導，則自由結婚，實為至當之
理事。若不能如此，唯年長能以自力致男女愛戀為標準者，即為逆天悖理侮
聖蔑倫之極重罪人。以其心行，與禽獸無殊焉。無錫楊章甫居士，作文闢之
<pb n="360"/>
，因為序引，以發所未發，冀倡此說者，咸覺悟云。

<h1>跋</h1>
<h2>歸心堂跋</h2>
　　夫心者，即寂即照，不生不滅，廓徹靈通，圓融活潑，而為世出
世間一切諸法之本。雖在昏迷倒惑具縛凡夫之地，直下與三世諸佛，
敵體相同，了無有異。故曰心佛眾生，三無差別。但以諸佛究竟證得，
故其功德力用，徹底全彰。凡夫全體迷背，反承此功德力用之力，於
六塵境，起貪鎮疑，造殺盜淫。因惑造業，因業感苦。惑業苦三，互
相引發。因因果果，相續不斷。經塵點劫，長受輪迴。縱欲出離，末
由也已。喻如暗室觸寶，不但不得受用，反致被彼損傷。迷心逐境，
背覺合塵，亦復如是。如來憫之，為說妙法，令其返妄歸真，複本心
性。初則即妄窮真，次則全妄即真。如風息波澄，日暖冰泮，即波冰
以成水，波冰與水，原非二物。當其未澄未泮之前，校彼既澄既泮之
後，體性了無二致，相用實大懸殊。所謂修德有功，性德方顯。若唯
仗性德，不事修德，則盡未來際，永作徒具佛性，無所恃怙之眾生矣。
故般若心經云，觀自在菩薩，行深般若波羅蜜多時，照見五蘊皆空，
度一切苦厄。夫五蘊者，全體即是真如妙心，但由一向迷背，遂成幻
妄之相。妄相既成，一真即昧，一真既昧，諸苦俱集。如風動則全水
成波，天寒則即柔成剛。照以甚深般若，則了知迷真成妄，全妄即真。
如風息日暖，復還水之本體耳。故知一切諸法，皆由妄情所現。若離
妄情，則當體全空。以故四大咸失本性，六根悉可互用。所以菩薩不
起滅定，現諸威儀。眼根作耳根佛事，耳根作眼根佛事。入地如水，
履水如地。水火不能焦濡，虛空隨意行住。境無自性，悉隨心轉。故
楞嚴云：「若有一人發真歸元，十方處空，悉皆消殞，乃照見五蘊皆空
之實效也。歸者，歸投，歸還，即返照回光複本心性之義。然欲返照
回光複本心性，非先歸心三寶依教奉行不可。既能歸心三寶依教奉行，
自可複本心源徹證佛性。既得複本心源徹證佛性，方知自心至寶，在
迷不減，在悟不增。但以順法性故，則得受用，違法性故，反受損傷，
而利害天淵迥別耳。師導周居士，欲令子子孫孫，世奉佛法，乃以歸
<pb n="361"/>
心名堂，請題其意義，因書此以塞其責云。

<h2>梵網經心地品菩薩戒疏註節要跋</h2>
佛法廣大如法界。究竟如虛空。克論其要，唯戒定慧三法而已。
然此三法，互攝互融，不容獨立。而初心入道，則持戒一事，尤為要
務。故楞嚴云：「攝心為戒，因戒生定，因定發慧，是則名為三無漏學。
是以如來初成正覺，即說梵網經菩薩戒。俾一切菩薩，並梵釋諸天，
與夫王臣士庶，若僧若俗，迨及娼優奴婢，三途惡道一切眾生，同皆受持。
是知此戒，乃如來煉聖烹凡之大冶洪爐也。良以六道眾生，雖則尊卑
貴賤，種種不同。而一念心性，尚與三世諸佛，無二無別。但由宿世
善惡各異，致使今生果報不同。如來監本遺跡，以故普勸受持。倘能
依教奉行，則宿世惡業，可以頓消。現生福慧，速得圓滿。初則了妄
即真，次則唯真無妄。自可複本心源，親證妙性矣。故云眾生受佛戒，
即入諸佛位。位同大覺已，真是諸佛子。又云汝是當成佛，我是已成
佛。常作如是信，戒品已具足。此如來金口為一切眾生所保任者，可
不信乎。無名居士宿植德本，篤修淨業。欲令自他同出苦輪，選淨土
著述之切要者，輯為淨土津要。既而又輯續編，擬以梵網經弁之於首。
又以經文深奧，不易窺測。開遮持犯，難以解了。不有註解，實難普
益。乃以清陳熙願所簡略之梵網經疏註節要見選。則若文若義，自可
一目瞭然矣。夫宏闡淨土，何以首列梵網。良以欲生淨土，當淨其心。
隨其心淨，則佛土淨。欲淨其心，非持佛淨戒不可。果能持戒，則貪
鎮疑心，不發現行。戒定慧道，徹底圓彰。恆沙功德，無量妙義，不
求自得，具現心中。所謂戒為法界，一切法趣戒，是趣不過。況又加
以真信切願，執持阿彌陀佛萬德洪名。則能念之心，與所念之佛，相
冥相契。現生固已心佛不二，臨終不生淨土，將何生乎。縱令根機陋
劣，未能如是，而以嚴持佛戒之清淨身心，真為生死，發菩提心，以
深信願，持佛名號。迨至臨終，感應道交，蒙佛接引，住生西方。即
使帶業往生，固已永脫輪迴，高超三界。常時親炙彌陀，自可速證法
身。況已業盡情空者哉。其有自詡高明，藐視戒律，及與淨土，謂自
性清淨，有何善惡持犯自他淨穢。但任天真，即如如佛。從茲口口談
<pb n="362"/>
空，步步行有。聽其言，則高出九天之上。察其行，則卑入九地之下。
生為法門之敗種，死作泥犁之主人。較彼帶業往生者，尚天地不足以
喻其否泰，況上焉者乎。其有欲現生親得實益，臨終決定往生者。請
從持戒念佛真實行去，自可不虛所望矣。

<h2>石印異僧守松草書心經跋<little>（以字跡相連不能割裂故未印）</little></h2>
　　此經文雖簡略，理極宏深。性相互融，而真俗雙泯。萬法森羅，
而一道清淨。是以觀照一起，頓空五蘊聚落。實相圓彰，誕登四德彼
岸。語其廣大，罄海墨而莫詮其義。語其精微，覓一字而了不可得。
至圓至頓，最妙最玄。誠為諸佛之師，菩薩之母。六百卷般若之關鍵，
一大藏聖教之網宗。良由大覺世尊，鑒機說法，智慧自在。或博或約，
妙理咸具。譬如月麗中天，影現眾水。不但大江大海，悉現全月。即
小而一勺一滴，無不各各皆現全月，而無或欠缺。猗歟懿哉。由眾生
具有生佛平等之妙心，感如來說此真空實相之妙經也。以故自唐至今，
聞人名士，每事書持，多有讀至數千萬邊者。異僧守松，擬將此經，
普納含識八識田中，以為將來成佛種子。運不思議絕妙神筆，書寫流
通。友人以此帖見贈。擬欲石印，以廣其傳。又恐或未盡識，因離句
楷書經文於後。爰跋數語，以企自他遠離顛倒夢想，究竟涅槃耳。須
知此經在處，即佛所在。消除災障，致多吉祥。務須恭敬供養，受持
讀誦。毋或褻黷，自取罪咎。則度一切苦，成無上道，若操左券而取
故物矣。

<h2>清世宗御製普陀法雨寺碑文跋<little>（乙卯年代趙希伊作）</little></h2>
　　清世宗憲皇帝，夙植德本，乘願再來。深入經藏，直達禪源。宗
說皆通，悟證鄰極。秉靈山泗水之薪傳，闡即心即佛之妙道。自法流
震旦，二千年來，於皇帝中，最為第一。若非久證法身，現茲末世，
即俗明真，廣度含識者，其能如是也耶。佛法普利眾生，大士隨機赴
感。廣大如法界，究竟如虛空。非大智慧，莫能形容。清世宗以時雨
潤物之義，極力發揮。可謂妙契佛心，罕譬而喻矣。予昔讀浙江通誌，
見此碑文，不勝欽佩。定海廳志，亦復具載。今春來禮大士，見碑前
<pb n="363"/>
做一玉佛，而為龕所蔽，無由觀光。以玉佛來儀時，權供碑前。後以
建殿無地，遂致常住。查之山誌，復失此板，悵何如之。因秉燭恭錄。
乃祈寺主，刻於木榜，懸之亭內。又補刻志板，各述緣起。庶將來君
子，皆得同沾法雨，共證真常云耳。

<h2>六度室跋<little>（代唐烋子作）</little></h2>
　　佈施持戒忍辱精進禪定智慧，名為六度，亦名為六波羅蜜。梵語
波羅蜜，華言到彼岸。謂由此六法，於生死此岸，度煩惱中流，到涅
盤彼岸故也。然五度如盲，般若如導。五度無般若不能究竟到彼岸。
而般若如目，五度如足。般若無五度，亦不能究竟到彼岸。二者具足，
則一一度皆能到彼岸，皆得名為波羅蜜也。開如和尚，以此名室，可
謂知法。而其志與行，亦可想見。爰書此三字，並略述義意而贈之。

<h2>心歸淨處跋<little>（與劉智空居士作）</little></h2>
夫心者，靈明洞徹，湛寂常恆。有典有則，獨為萬象之主。無
名無相，混融諸法之中。不垢不淨，無一塵之可立。即色即空，具五
眼而莫見。處尚不有，淨從何來。淨處既無，歸將安寄。實際理地，
不受一塵。說個心字，早成疣贅。若能於此直下契入，則其心之全體
大用，徹底圓彰，了無餘蘊。即可名為無心道人。即可與蘊空大士，
比肩齊立，把手共行。普赴眾感，現身說法。月印千江，風鳴萬籟。
遍法界感，遍法界應矣。設或根機陋劣，未能證入。且約生滅門中，
指其趣證之方。既由迷心逐境，向外馳求。全智慧德相，變成妄想執
著。固當唯精唯一，執持彌陀聖號，真信切願，企其住生西方。持之
久久，心佛一如。不離當念，徹證蘊空。妄想執著既滅，智慧德相亦
泯。隨其心淨，則佛土淨。不離當處，冥契寂光。唯此一處，方是吾
人究竟安身立命之處。願吾徒智空，普與法界眾生，同賦歸歟，則幸
甚幸甚。

<h2>項伯吹先生定海縣監獄講經參觀記跋</h2>
　　為政貴得大體。得大體則事無大小，皆有成效。否則但具儀文，
<pb n="364"/>
而難得實益矣。大體維何，曰唯誠而已。當事者行政，果出於誠。雖
異類尚能感化，況人為萬物之靈乎哉。故虎不入境，魚徙他方等異徵，
載於史冊。而大學釋書如保赤子曰，心誠求之，雖不中不遠矣。以保
赤子之心保民，謀無不中。其言雖與不遠者，唯恐人致誠未極，乃反
激其致誠之心必至其極。系決斷語，非疑豫語。定海邑令在東陶公，
學道愛民，窮理盡性，於儒釋聖人心法，大有所得。其居心行政，唯
以己立立人，自利利他為本。甫下車，即痛念愚民失教，犯法囚監之
苦。其原在於不知因果報應，福善禍淫。及生死輪迴，三途惡報等事。
一本利己之野心，不懼害人之惡報，故陷乎此。因擬欲與彼宣講三世
因果，六道輪迴，三途苦楚，佛國安樂等。庶彼怵然驚布，頓革先心。
翕然信從，聿修後德。以知吾人一念心性，與堯舜無二，與佛無二。
誰肯舐刀頭之微蜜，而取割舌之禍。以隨意雨寶之摩尼寶珠，俾永沈
圊廁。不但了無所用，而且常與大糞同其臭穢乎哉。從茲敦行孝友仁
慈，及戒定慧道。縱不能即生便與堯舜及佛之道德相齊。然希驥之馬，
亦驥之乘。希顏之士，亦顏之徒。當仗佛慈力，帶業往生，以成就超
凡入聖之最勝因緣。使聖賢佛菩薩垂訓教人之真語實語，不付東流，
其心方愜。夫因果報應，實儒教聖人治天下之大權。但其言約略，遂
致儒者習矣不察，漢然置之。致使上焉者，只作自了漢，而不能移風
易俗。下焉者即便肆意橫行，以期享一時安樂。因茲世道人心，日趨
日下，不可救藥。乃命普陀前後兩寺住持，擇山中戒行精嚴，經教通
明僧，為教誨師。兩寺住持祈選在家通人，以充此任。陶公謂以言教
者訟，以身教者從，教化獄囚，不徒在於能宣說也。遂舉智德法師應
聘。至開講日，其佈置，與其演說，及所擬之章程，無不一本於誠。
居然以監獄為道場，以獄囚為法侶。為定海立縣以來之所未有。良以
陶公知獄囚以失教而犯法，一本格物致知，明明德，止至善，及人皆
可以為堯舜，人皆可以作佛之意，而為此舉。可謂知大體，本赤誠不
愧為民父母矣。而又不以<le>（光）</le>之不才見棄，以項君之參觀記寄示於
<le>（光）</le>。閱之不勝欣忭，遂忘其固陋，略跋蕪語。企閱者知教化獄囚
之宗旨，並陶公之誠。想必有踵其事而為之者，當不止一二三四五六
七也。雖然，其說法固不必盡用僧人，其所說若不以三世因果，六道
<pb n="365"/>
輪迥，三途苦楚，佛國安樂為本，縱令妙義能感天華，亦無實效。何
也，以其無可動於中，而如風過樹，泛泛然與已不相干涉故也。

<h2>往生論註跋</h2>
　　生死，吾人第一大事也。淨土法門，了生死無上妙法也。一代時
教，浩若淵海。其究竟暢佛普度眾生之本懷者，唯淨土一法而已。以
下凡信願念佛，即可帶業往生。上聖若肯迴向，速得圓成覺道。仗佛
慈力，與唯仗自力，其難易固日劫相倍。天親菩薩廣造諸論，宏闡佛
乘。復宗無量籌經，作願生偈論。示五門修法，令畢竟得生。具顯禮
拜，贊嘆，作願，觀察，迴向之法。於觀察門，詳示淨土莊嚴，如來
法力，菩薩功德。凡見聞者，悉願往生。曇鸞法師，撰注詳釋。直將
彌陀誓願，天親衷懷。徹底圓彰，和盤托出。若非深得佛心，具無礙
辯，何克臻此。夫淨土一法，為一切諸法之所歸趣。以故華嚴證齊諸
佛之等覺菩薩，尚須以十大願王，迴向往生。則文殊，普賢，馬鳴，
龍樹，智者，慈恩，清涼，永明等，自行化他，同歸淨士者有由來矣。
知此，則唯執自力，不仗佛力者，可以怵然驚，憬然悟。以期現生即
得出此娑婆，生彼極樂。與觀音勢至等諸上善人，俱會一處。常時親
炙阿彌陀佛，以冀證無生忍，圓滿菩提而後已也。吾言不足信，請質
之普賢菩薩，自可無疑矣。

<h2>大總統教令管理寺廟條例跋</h2>
昔如來將入涅槃，以其法道，付囑國王大臣，令其護持流通。良
以僧眾捨俗出家，精修梵行。既乏資財，又無權勢。縱能宏揚法化，
難免外侮侵陵。若得王臣護持，則法化廣被，外侮不生。以其強暴橫
逆者，息影而匿跡。調柔良善者，起信而投誠。故得大張教綱，撈摝
苦海之魚。丕振宗風，徹見自心之月。內護外護，相需而行。則如來
法化，自可橫遍十方，豎窮三際。普令含識，同沐法澤。良由因聞佛
法，方知從無始來，迷背本心。起貪鎮疑，造殺盜淫。致使長劫輪迴
生死，莫由出離。既知此已，便欲滅除苦因，企得樂果。從茲反迷歸
悟，兢兢業業。於心，則息貪鎮疑。於身，則戒殺盜淫。改惡修善，
<pb n="366"/>
近則感人天之福樂。斷惑證真，遠則成菩提之覺道。由是恪遵佛教，
嚴持自心。雖在暗室屋漏，長如面對佛天。人懷善念，國息刑法。陰
翼治道，消禍亂於未萌。顯輔政猷，敦仁愛而相睦。由斯利益，西竺
此土，歷代王臣，水遵佛囑。莫不崇奉護持，惟恐流通傳佈之不廣也。
溯自東漢，法流中國。歷千八百餘年，莫不如是。迨至清末，法道衰
微。哲人日希，庸人日多。加以國家多故，不暇提倡。僧徒率多安愚，
不事清修。教網既弛，外侮自臨。由是一班無信根人，覬覦僧產。無
法可設，遂借開辦學堂，以為口實。每有改佛寺以為學堂，奪僧產以
飽已囊者，紛紛不一，及至民國初年，國基甫立，風潮愈甚。同人懮
之，逐林立佛教會，屢懇政府保護。故於四年，逐有管理寺廟三十一
種條例頒佈。其意雖善，但以未加詳審。倘施行之人，稍挾偏私。則
弊由是生，便成大礙。凡屬法門緇素，莫不慮其後患，故屢有意見書，
懇其修改。九年秋，程雪樓居士察其利害，又以意見書面呈大總統。
既蒙俞允，批交內務部集議。十年春，方始修正為二十四條。詳審斟
酌，有利無弊。仍呈請大總統，以教令公佈施行。然政府頒佈，不能
盡人皆見。而北京法源寺住持道階法師，護教情重。遂擬急刊流佈，
以期僻山窮陬之處，緇素咸知，無或疑慮。問跋於餘，以資鼓勵。餘
曰，如來法道，雖藉外護之力。必須內護有人，始獲實效。譬如外有
金城湯池，雖則堅不可破，熱不敢近。而內中主帥昏愚，撫民御兵，
各失其道。則士卒百姓，皆成叛黨。縱有金城湯池，亦何俾益之有。
倘主帥明哲，善得士卒人民之心。仁政所及，誰不頌戴。四遠聞風，
悉來歸服。則舉寇讎皆為赤子，盡叛逆悉作良民矣。懇祈同衣，各
各發菩提心，力修定慧。以如來無上妙道，自行化他。則人各感佛慈
恩，仰僧懿行。自然無信心者，發起信心，有信心者，力行佛道。將
見轉殘忍為仁慈，兵戈水息。變澆俗為淳風，世運昇平。如是則上不
負國家護持之至意，下不負自己學佛之深心。而佛恩親恩，皆堪報答
於萬一。凡我同衣，尚期勉旃。

<h2>藥師如來本願經重刻跋</h2>
　　佛與眾生，心體是一。而其所受用，天淵懸殊者，以其用心不同
<pb n="367"/>
之所致也。佛則唯以無緣大慈，同體大悲，度脫眾生為懷，了無人我
彼此之心。縱度盡一切眾生，亦不見能度所度之相。故得福慧具足，
為世間尊。眾生則唯以自私自利為事，雖父母兄弟之親，尚不能無彼
此之相，況旁人世人乎哉。故其所感業報，或生貧窮下賤，或墮三途
惡道。即令戒善禪定自修，得生人天樂處。但以無大悲心，不能直契
菩提。以致福報一盡，仍復墮落，可不衰哉。是則唯欲利人者，正成
就其自利。而唯欲自利者，乃適所以自害也。藥師如來本願經者，乃
我釋迦世尊，愍念此界一切罪苦眾生，為說藥師如來，因中果上利生
之事，實為究竟離苦得樂之無上妙法也。眾生果能發慈悲喜捨之大菩
提心，受持此經，此咒，及此佛名號。推其功效，尚可以豁破無明，
圓成佛道。況其餘種種果位，種種福樂乎哉。然在佛心，固欲以無上
覺道，全體授與一切眾生。而眾生智有淺深，固不得不隨其所樂，令
彼所求各各如願也。須知藥師一經，及與佛號，並其神咒。即釋迦藥
師，所得之阿耨多羅三藐三菩提法。凡至誠受持者，即是以佛莊嚴而
自莊嚴也。故玉琳琇國師，常持此經，及此佛號，以是禪教律淨之總
持法門。故受持者，或生淨琉璃世界，或生極樂世界。待至豁破凡情，
圓成聖智，則直契寂光，東西俱泯。而復東西曆然，隨願往生。則與
彌陀藥師，同歸秘藏。是名諸佛甚深行處。聖聰大師，以心安和尚所
書之本，刻板流遍。欲令受持者發起正信，祈簡明以告之。又此經系
唐玄奘法師所譯。其八菩薩，但舉其目，未標其名。說咒一段，又復
缺略。後之知識，欲令經義完全，故依七佛本願經，添入說咒一段，
共四百二十八字。依灌頂第十二經，添入八菩薩名。以三經原是一經
故也。須知在昔貝葉，唯屬鈔寫，或有遺亡，以致譯文全缺互異。後
人添入，深契佛心。故諸注者，咸皆宗之。恐以藏本對校，致生疑慮。
故並書緣起，以慶完壁云。<little>（說咒一段從說咒前復次曼殊室利起至所求
願滿乃至菩提止）</little>

<h2>聞經室跋</h2>
　　四大本無，五蘊皆空，根塵迥脫，心境俱寂，何者是經，何者是
聞，何者是室。一念不生，前後際斷，靈光獨耀，覿體全真，何者非
<pb n="368"/>
經，何者非聞，何者非室。能如是會，名善聞經。否則當讀誦時，竭
誠盡敬，如對聖容，親聆圓音，自可契入深固幽遠之經藏，親見本具
之佛性矣。願吾徒契覺，篤信此語而契悟焉，則幸甚。

<h2>信願念佛決定往生淺說跋</h2>
淨土法門，為諸法之歸宿。猶如大海，盡世間所有江河溪澗之水，
莫不趣入其中。然一至其中，則同得海名，同成咸味。雖深廣之極，
莫能窮其邊底，自淺而易見處論，其名體味性，固與深不可測處，無
二無別。自世尊宏開此法以來，不知幾何恆河沙恆河沙數眾生，依教
修行，住生西方也。良由歷代菩薩祖師善知識，上宗佛意，下順機宜，
循循善誘，令知所以。故得宿具善根者，同得出此娑婆，生彼極樂也。
童蓮國居士，欲令同人，同生正信，同發切願，持佛名號，求生西方。
以古德所說，率皆文深義奧，初機不易領會。乃宗其義意，而以淺近
之語言出之，因名之為淺說。須知能說之文雖淺，所說之法，乃九界
同歸，十方共贊，千經俱闡，萬論均宣之無上甚深第一法門也。閱者
倘不以淺近忽略而依行之，則雖未出娑婆，已非娑婆之久客，未生極
樂，即為極樂之嘉賓矣。

<h2>蓮榮堂跋</h2>
　　蓮之為物，雖出淤泥，體常清淨。人能一切不著，樂我天真，富
貴貧賤夷狄患難，視若幻化，素位而行，自適其適。其淫移屈怨之情
念，畢竟不生，庶幾與蓮相似，榮何如之。再進而論之，一切諸法，
悉屬生滅。勿道世間富貴尊崇，不足為榮，即令得作天帝，乃至上生
非非想天，亦不足為榮。何以故，以天福一盡，復降人間，既生人間，
難免造業，既造惡業，必墮惡道，長劫輪轉，無有出期，辱莫斯甚，
榮於何有。所可榮者，斷盡煩惑，成菩提道，現身法界，度脫眾生而
已。然在凡夫地，於現生中，斷難如是。固當真為生死，發菩提心，
以深信願，持佛名號，以期住生西方極樂世界九品寶蓮華中也。果能
如是，則臨命終時，感應道交，蒙佛接引，即得住生。從茲永離八苦，
常享四德，親炙彌陀，參隨海眾，聞法受記，速證無生。不但自己如
<pb n="369"/>
是，倘能具大慈悲，發大誓願，廣修眾善，普化一切，以此功德，奉
為父母祖宗迴向，亦得承斯善利，同生西方。又況既生西方，證無生
忍，則成無上道，獲大涅槃，乃決定必得之事，其為榮也，又何加焉。
蓮榮之義如是，祈顧名思義而實行焉，則幸甚。

<h2>鄧璞君義莊跋</h2>
　　人未有不為自身及與子孫謀者，而謀之之道，固宜參詳。若為眾
為公，則其福澤綿長。為已為私。便如春露秋霜。倘或加以機械變詐，
則何異服砒鴆以求長生，無不立見其死亡。且令神識永墮惡道，備受
禍殃。本欲利己，卒成自戕。雖屬自取，實可悲傷。宋範文正公置義
莊以贍族，欲令族人恆受其利，故八九百年，長髮其祥。璞君居士，
上承父母之志，踵文正之遺芳。且令其子若孫並族中受贍者，咸念阿
彌陀佛，求生西方。是蓋財與法同施，色身與慧命同襄。其若自若他
之福澤，殆與虛空同壽而無央。乃為發其隱義，俾其子孫與族人，並
見聞者，同沐佛光。

<sarticle>印祖文鈔下冊卷四</sarticle>
<h1>記</h1>
<h2>釋迦如來真身舍利來儀記代撰</h2>
　　中天調御，釋迦世尊，塵點劫前，早成正覺。泯三際而住寂光，常
享四德。愍九界而示受生，頻垂八相。從初出世，乃至涅槃。演偏圓頓
漸之法，施種熟解脫之益。六道四生，三乘五性，聆圓音而悟道，睹
妙相以明心者，雖盡世界微塵，莫能窮其數量。然機薪既盡，應火亦
息。晦跡歸真，不現滅度。又以利益未來，悲心無盡。碎定慧所生丈
六之金身，成金剛不壞八斛之舍利。於是八國均分，各起寶塔，普令
含識，廣種福田。後一百年，摩竭提國有阿育王，統王閻浮，威德自
在。一切鬼神，皆為臣屬。啟其祖阿闍世王所藏舍利，役使鬼神，以
七寶眾香為末，造成八萬四千寶塔，供養舍利，散佈南洲。凡佛法未
至之處，則安置於地中。東震旦國，有十九處。大教西來，次第出現，
即今五臺育王等是也。涅槃經云，若人以深信心，供養如來全身舍利，
<pb n="370"/>
或供半身，四分之一，萬分之一，乃至如芥子許，是人福德，與供養
佛，無二無別。以佛舍利，即佛色身，皆由無作誓願，同體慈悲之所
示現。是以人天獲得，悲喜交流，竭盡心力，恭敬供養。<little>（福）</little>如來出
世，尚在沈淪。今得人身，法已衰替。昔人履險涉危，尚多往求正法。
現今水陸俱通，敢不巡禮聖跡。遂於光緒三十年乘輪西邁，觀光暹羅，
次及緬甸，後至錫蘭。此三國者，佛法大興。僧眾雖多，不立煙爨。
舉國奉佛，設食待僧。凡遇禮拜之日，商賈悉皆罷市，同禮寶塔，共
植來因。佛世芳規，庶幾髣佛。次至中印度，伽耶王捨，恆河雙林，
顯著聖跡，逐一巡禮。惜世遠人亡，法替教弛。不聞降魔制外之音，
但見荒煙蔓草之跡。緬想昔年，為之痛息。回至錫蘭都城，適值重修
寶塔，中藏舍利，百有餘粒。懇祈數粒，福我東人。彼言舍利我國福
田，此塔國王所建，何敢違佛犯法，私與外人。因日日禮塔，冀佛冥
加。輒痛哭流涕，悲不自勝。如是十有二日，感動彼心，稟明國王，
許十二粒。既滿我願，彌感佛恩。即回中國，相宜安置。普陀山靈石
庵，乃善財參觀音之聖道場地，因留三粒，監院靜明，修木浮圖而供
養之。請九粒於四川寶光，龍興，廣德，三寺供養。按西域記，僧伽
羅國，即古師子國，在大海中，近南印度，即錫蘭國也。國東南隅，
有楞伽山，岩谷幽峻，乃如來說楞伽經處。昔阿育王弟摩醯因陀羅出
家證道，游化此國，建立塔廟，大興佛法。此塔乃其創建耳。夫如來
舍利，神變無方。濟度幽顯，覆被人天。見聞瞻禮，皆植福壽之因。
供養恭敬，並感尊貴之果。迷雲盡而性天朗耀，罪霧消而慧日昭彰。
三覺圓滿於初心，萬德具足於當念。以如是因，獲如是果。凡我同倫，
幸鑒愚忱。

<h2>釋迦如來玉像來儀峨嵋山萬年寺毗盧殿記<little>（代撰）</little></h2>
　　竊以諸佛出世，各有時節因緣。像教流通，遍周十方三世。溯我
釋迦世尊，塵點劫前，早成正覺。住寂光清淨之士，證法報圓融之身。
又以愍念眾生，悲心莫置。方便施化，應跡無窮。孺慕深而慈親至，
本不生而數數示生。機薪盡而應火亡，原無滅而頻頻現滅。如是垂跡，
豎窮三際，橫遍十方。惟本高而跡廣，類源遠而流長。且據此番成道，
<pb n="371"/>
時當周穆二年。造像功德經云，如來欲示孝道，昇忉利天三月安居，
為母說法。優陀延王渴仰於佛，以紫旃檀雕佛形像，承事供養，如佛
無異。及至九旬已滿，佛降人間。乃謂王曰，汝初為軌則，造佛形像。
令諸眾生，得大利益。汝之功德，無能及者。若人以金銀銅鐵等物，
雕鑄塑畫佛像，乃至極小如一指大。此人現生滅無量罪，獲無量福。
後世尊貴豪富，信樂正法，展轉修習，至成佛道。由是各國王臣，俱
造佛像。至阿育王所造最多。迨夫大教東流，每有金石佛像，浮江漂
海而來，湧地裂山而出者，載諸傳記，多難具陳。懿哉世尊，慈隆即
世，悲臻末劫。絕攀緣而赴眾感，如一月普印於千江。住真際而應群
機，猶一雨遍潤乎萬卉。善根未種未熟未脫者，令其即種即熟即脫。
應以像身得度者，即現像身而為說法。天覆地載，莫喻斯恩。粉骨碎
身，罔酬此德。清福大師宿植德本，篤修淨業。往游印度，巡禮聖跡。
回至緬甸，謹選美玉，雕佛三尊，請回中國。法體瑩淨，妙相莊嚴。
豈良工之能琢，疑古佛以再來。以本寺乃普賢菩薩聖道場地，歷朝敕
建，四眾歸崇。佛殿與峰巒齊峙，皇文共日月爭光。本殿又為十方常
住，僧眾雲集。一志精修道品，無時不啟度門。因送一尊，供大殿內，
普令緇素，恭敬供養。當知此像，即佛真身。非玉非石，即色即空。
直須一心歸命，畢世投誠。朝斯夕斯，念茲在茲。若能一念冥符，方
知相相離相。其或六根解脫，自可心心印心。從此複本歸元，塵消覺
淨。五蘊空而五眼具，三惑斷而三德圓。於是波騰行海，雲布慈門。
四攝齊施，一法不著。盡來際以展轉傳持，俾慧命以永劫常住。是名
真佛弟子，可謂知恩報恩。

<h2>陝西南五臺山大覺岩西林茅篷專修淨業緣起記</h2>
　　真如法性，生佛體同。迷悟攸分，苦樂天殊。故我世尊特垂哀愍。
雖於塵點劫前，早成佛道。又復悲運同體，慈起無緣。不違寂光，示
生濁世。出家修行，成等正覺。拯彼迷流，同登覺岸。說法四十九年，
談經三百餘會。隨順機宜，循循善誘。大機則示以五蘊皆空，六塵即
覺，畢竟一法不立，直下萬德圓彰。小機則曲垂接引，為實施權，令
其漸培佛種，以作得度因緣。如上隨機所說種種法門，雖則大小不同，
<pb n="372"/>
權實各異。皆仗自力，斷惑證真，方出生死。故於如來普度眾生之懷，
未能究竟舒暢。由是於諸法外，又復特開信願念佛求生淨土一門。指
極樂世界，以為本有家鄉。指阿彌陀佛，以為無上慈父。令其發菩提
心，持佛名號，以深信願，求生西方。果能拳拳服膺，念茲在茲。則
以己信願，合佛誓願。生佛相契，感應道交。現生則業障消滅，福慧
增崇。臨終則蒙佛接引，托質寶蓮。其有惑業已斷，則即登補處，速
證佛乘。縱令博地凡夫，通身業力，亦可仗佛慈力，帶業往生。既往
生已，即得迥出凡流，高預海會。惑不期斷而自斷，真不期證而自證。
此之法門，全仗佛力。喻如跛夫日行數裡，若乘轉輪聖王輪寶，則頃
刻之間遍達四洲。是輪王力，非己力也。畢世修行者，固然如是。即
五逆十惡極重罪人，臨命終時，地獄相現，若能志心念佛，即得蒙佛
接引。良以佛視眾生，猶如一子。於善順者固能慈育，於惡逆者倍生
憐愍。子若迴心向親，親必垂慈攝受。又復眾生心性，與佛無二。由
迷背故，起惑造業，錮蔽本心，不能彰顯。倘能一念回光，直同雲開
月現。性本不失，月屬固有。故得歷劫情塵，一念頓斷。喻如千年暗
室，一燈即明。此實一代時教最妙之法，上聖下凡共由之路。遍透九
界之機宜，極暢如來之本懷。猗歟懿哉。何可得而思議也。及至大教
東來，廬山創開蓮社，一唱百和，無不率從。千五百餘年來，潛修顯
化者，多難勝數。舉其尤者，元魏則有曇鸞。陳隋則有智者。唐則有
道綽，善導，懷感，飛錫，承遠，法照，少康，大行。如上諸師，悉
皆道超十地，德震九重。無一法而不通，唯此法以是尚。宋則有永明，
昭慶，四明，長蘆。水明則匯禪教律，歸於一心，作四科簡，偏贊淨
土。昭慶則血書華嚴，社結淨行，宰輔牧伯，爭先歸依。四明則鈔述
妙宗，理極觀道。長蘆則擬結蓮社，大聖書名。明則有楚石，妙葉，
蓮池，澫益。清則有省庵，夢東。莫不宗說兼通，行解相應。專重淨
土，普勸修持。在昔之時，禪宗諸師，多事密修，殊少顯化。自永明
後，率多明垂言教，切勸往生。如死心新，真歇了，中峰本，天如則
等。至於宰官居士，若劉遺民，白居易，文彥博，楊無為，王日休，
袁宏道，周夢顏，彭紹昇等。或給社以精修。或著論以敷宣。如上若
聖若賢，若緇若素，異世同音，極力弘闡。故得蓮風大振，普遍中外，
<pb n="373"/>
滔滔然如百川萬流之朝宗於海。良由華嚴法身大士，證齊諸佛之後，
尚以十大願王迴向往生。觀經五逆十惡，將墮阿鼻之時，若能十稱佛
名，即得高預末品。故得無機不被，無法不攝。如天普蓋，似地均擎。
森羅萬象，無一不在其中，能出其外者。誠所謂九界眾生離此法，上
不能圓成佛道。十方諸佛捨此法，下不能普利群生。由是恆沙如來，
出廣長舌以贊揚。諸宗尊宿，發金剛心而流佈。南五臺者，係觀音大
士降伏毒龍，現比邱身所開道場。自隋至今千三百餘年，其間高人軼
事，以屢更滄桑，悉皆煙沒，無由而知。至明季時，有性天文理老人，
隱居無門洞。<little>（俗訛為湘子洞）</little>後因遊方至杭州，住於黃龍庵。蓮池
大師在家時，即與夫人湯氏歸依座下。繼則依之披剃。不久老人復返
長安。蓮池中興淨宗，其源實發乎此。理老若非出格高人，蓮池豈肯
屈身座下，始終依止乎。事載雲棲法匯，蓮池及太素塔銘中。夫觀音
大土，輔弼彌陀，度脫眾生。此山又為中興淨宗發源之地。其主其山，
皆與眾生有大因緣。鶴年居士高恆松者，出身江蘇，篤信佛乘。纔登
仕版，即棄簪纓。備詢宗匠，效善財之遍參。普禮名山，同紫柏之游
歷。至止此山，已經二三。於民國三年，糾合秦僧，修普同塔於大臺
之下。俾十方禪侶，死有所歸。復建二靜室，專修淨業。以期若存若
亡，咸獲往生。後於禪悅之暇，游於靈應攝身二臺之下。<little>（攝俗訛作捨）</little>
見其岩高峻，其地平敞。恍悟宿世曾住此處，遂名其岩曰大覺。因建
茅篷二座，專修淨業。以遠宗廬山，近法雲棲，決志西歸，故曰西林。
<little>（量）</little>出家此山，曾侍大士香火。後以參叩知識，雲游諸方。迄今三
十餘年，道業未成。以故久寄海上，無顏復回故鄉。一日居士自長安
來，令將淨土法門，及此山此篷作一緣起。擬先刷印若干張，俾見聞
者開發信心。繼則立石篷中，以垂永久。因喜不自勝，撮略述之。雖
詞旨拙樸，無補法道，亦不暇顧云。

<h2>書華嚴經訟過記<little>（代寬慧師作）</little></h2>
　　大矣哉華嚴經之為教也。稱法界性，說常住法。依真如心，示即
具體。理超象外，道契寰中。寂照圓彰，能所雙泯。離凡聖之假名，
絕生佛之稱謂。然而珠在衣裹，迷者不知。不得不於無可修中論修，
<pb n="374"/>
無可證中論證。故有五十二位之次第，信解行證之淺深。所謂全性起
修，全修在性。及至圓證妙覺，不過復其本體。於本體外，了無所增。
但以智斷究竟，徹露本地風光。圓滿菩提，實無一法可得。因該果海，
果徹因源者，此之謂也。十方諸佛成道，無不說此法門。十方菩薩修
行，無不依此軌範。文雖八十一卷，六十萬餘言。而恆沙法門，包括
淨盡。無邊妙義，顯示無遺。全事即理。全修即性。全多即一。全他
即自。故云十世古今，始終不離於當念。無邊剎土，自他不隔於毫端。
故得受持誦讀，罪山崩而福海洪深。書寫流通，迷雲散而慧日朗耀。
<little>（慧）</little>宿生多幸，得入法門。往業甚深，心不契道。擬欲書此不思議
甚深大經，懺除宿業。蒙寂山和尚，諦閑法師，及諸善知識，提獎贊
助，得遂其願。但以少閱經教，未諳規程。雖常然香燈，隨書隨禮。
而字體隨便，不甚端整。孤陋寡聞，有過不知。時歷二周寒暑，已書
六十餘卷。一日有一老宿見而呵曰，汝發心寫經，擬欲資之以懺宿業，
顯本有，超凡入聖，了生脫死。其所希望，大不可言。如此草率，何
以能上感三寶，下契自心。斷煩惑以證真常，生安養以侍導師。豈不
孤負自己一番苦功，與諸師贊襄之莫大恩德也耶。汝取華嚴感應傳讀
之，見德圓修德等古德書經之懿范，與彼所獲之利益，能不愧死。<little>（慧）</little>
聞命之下，痛如割心。深恨最初不遇此老。因頓改前非，竭誠盡敬。
雖拙樸仍舊，而恭謹篤至。一部筆法，前後不同。恐閱者見怪，故述
緣訟過。亦冀一切四眾，受持讀誦一切經典，悉皆竭誠盡敬，無或怠
忽。如對聖容，親聆圓音。庶<little>（慧）</little>之罪過，藉以消滅。而當人之福
慧，速得圓滿矣

<h2>重修普陀太子塔兼造荷華池欄杆碑記<little>（代了餘師作）</little></h2>
一切眾生，一念心性，與三世諸佛，無二無別。但以無始至今，
從未悟故，迷真起妄，背覺合塵。反承此不生不滅常住佛性，而為起
惑造業，輸回生死之本。如來憫之，隨機說法。普令三根，隨分受益。
又以法音有間，塔像常存，故令四眾，建立塔像。企其瞻禮投誠，漸
種善根。一覿聖容，永為道種。以作返妄歸真，背塵合覺，消除惑業，
複本心性之最勝因緣。普陀乃大士示跡之勝地，歷朝祝嘏之道場。
<pb n="375"/>
自五代梁貞明間開山，迄今千有餘年。普門常啟，宗風不墜。允為震
旦佛國，東南福地。當元季時，有孚中信禪師者，道高一世，德感九
重。五坐道場，宏闡宗乘。王公大臣，多從問道。於天曆時，住持普
陀。至元統間，購太湖石，覓上妙工，造多寶佛塔一座，於寺東南隅。
其高五層，計九丈六尺。上三層四面，各雕佛菩薩，羅漢聖像。慈容
妙麗，儼然如生。精工妙手，悅人心目。宣讓王嘗從師問道，發心施
資，故俗稱為太子塔焉。迄今五百八十餘年，歲月經久。兼以大海之
中，咸霧颶風，烈日嚴霜，摧殘諸物，最易敗壞。故其塔頂已脫，聖
像殘缺，石縫裂開，勢將崩倒。竊念前人建立，原為國民植福。忍令
破壞倒塌，以泯滅古跡，與眾生福田乎。但以僧等財法俱貧，莫由措
辦。戊午六月，適值錫周居士陳公性良來山，擬建道頭牌坊。吾友印
光，偕<little>（餘）</little>與法雨住持了清，共謂之曰，公宿承佛囑，宏護三寶。
今太子塔，勢將崩倒。僧等愧無德能，無從設法。願不惜鈞力，為之
重新。或可置彼修此，以急先務。伊應之曰，吾願已發，勢難中止。
然既蒙見委，當努力代為諸師，募緣倩工，勉負責責任。因具疏詳述愚
誠。仗彼福力，蒙前大總統黎公，前大總統馮公，今大總統徐公，各
出淨資，以增輝普陀，唱導四眾。一時名公偉人，悉發信心，協力贊
襄。故於今春三月，隨即開工。俾多寶佛塔，又復從地湧出。普濟寺
前，常見珍池欄楯。又開拓地基，創建塔院。築正室五楹，偏廈四間。
凡所需用，悉皆具備。安一淨行頭陀，長時奉侍香火。定海縣知事馮
公秉乾聞之，不勝歡喜，隨即出示保護。可謂宿具靈根，不忘付囑者
也。從茲入普門者，親見多寶。修淨業者，常游珍池。其功德利益，
當與虛空同其壽量。非筆舌所能形容也已。功既成，乃述其緣起，勒
之貞黫，永垂不朽。

<h2>普陀海岸道頭創建水泥牌坊重修迴瀾亭碑記<little>（代了餘師作）</little></h2>
　　觀音大士，誓願洪深，慈悲廣大。於十方無盡世界，普現色身，
隨機說法。諸大乘經，悉載其事。然即就此方應凡夫機，所示之跡，
亦復多難勝數，妙不可測。況普應六道，及界外三乘之大機乎。若非
圓證法身，何能有此大用。錫周居士陳性良，沐恩甚深，報恩心切。
<pb n="376"/>
擬欲同人，咸深感想。因建水泥牌坊一座於海岸。蓋欲示人以苦海無
邊，回頭是岸。生死海中，唯有大士可為恃怙。因略敘伊沐恩之事，
勒之貞黫。企後之來哲，同生信心，同蒙覆庇。庶可即妄明真，消人
我之幻執。識心達本，證寂照之佛性矣。錫周居士，賦性忠厚。初唯
講求儒道之旨，於如來大法，及三世因果之理，尚未深信。夫人胡氏，
宿有信心。禮佛誦經，寒暑疾病，修持不懈。年三十餘，長子不育，
行善益力。不久復有娠，將及誕期，乃得大病。二十九日不進飲食，
不能言語，不能轉側。身瘦如柴，體熱如火。名醫束手，殆無生理。
一夕夫人夢一老媼，手持數莖蓮華。謂曰，汝由宿業，膺此惡疾。幸
植善根深，以故我從南海，來安慰汝。隨以蓮華週身拂拭，曰拂汝業
障，好生嘉兒。遂覺身心清涼，爽快莫喻。因即甦醒，通身流汗。而
熱退身安，顏色溫和。直與好人，等無有異。次日即生一子，適為三
月三日上已嘉辰。經此燒熱飢餓二十九日，而兒體豐滿龐厚，與無病
者所生無異。今年此子已十歲矣。噫嘻異哉。居士荷蒙大恩，直同生
死肉骨。方知佛經所說菩薩不思議利生之事，真實不虛。惜拘墟之士，
以凡夫知見，肆口謗黷。適形其無知無識，坐井觀天。徒為大悲主憐
憫悲傷，而無從救度耳。哀哉。由茲信向之心，十分懇至。去歲來山，
擬修牌坊。吾友印光以太子塔將頹，勸令置此修彼。然伊願心已發，
勢難中止。故於今春，兩工並興。兼建塔院，及寺前池畔欄杆，並重
修涼亭，需費五萬有奇。雖亦廣乞名望大老，各出淨資，襄成盛舉。
然塔之崇高，池之莊嚴，坊亭之壯闊，鳩工選材，役夫無算。無
一非居士慨輸巨款，獨力經營，以成就此功德莊嚴。信心宏願，吁，
可敬矣。捐助善士，悉載塔院碑中。茲特書此菩薩應化無量百千大海
中一滴之相。令諸同人，生正信心，各各恭敬供養，稱念名號。豈但
常蒙加被，逢凶化吉，遇難成祥已哉。倘能竭誠至極，何難斷惑證真，
超凡入聖。將來亦可如菩薩豎窮三際，橫遍十方，普現色身，度脫眾
生也已。又觀音大士，乃過去古佛。以大悲心，垂形九界。應以何身
得度者，即現何身而為說法。但以眾生機劣，無由得見本相。凡蒙佑
者，多皆見為老媼。蓋以隨順劣機，顯示婆心。若謂實屬女身，則於
菩薩上同下合之道，毫未夢見在。
<pb n="377"/>

<h2>無著老人創建常明庵緣起碑記<little>（代化宏師作）</little></h2>
　　寂滅真宗，唯心本具。圓通妙道，非人莫宏。興梵剎以闢普門，
布慈雲而注法雨。於法運垂秋之際，振將絕欲墜之宗，唯我先師無著
老人其人焉。師諱立山，法名滿圓，別號無著。道光五年乙酉，葭月
二十五日，示生於松江金山顧氏。父即福本悟公。行年十四，父即出
家。心欲隨之，以母在不果。及至弱冠，禮父祝發。詣大崇福，受具
足戒。以寇據南京，不便參方。遂住普陀，或居松江。晦跡韜光，無
心應世。至同治庚午，掩關於伴山庵。日禮華嚴，遍參海眾。時法雨
寺，雕敝已極，住持虛席。本山尊宿信真和尚，率諸法眷，叩關請師。
辭不獲已，遂允許之。壬申春進院。寺產素薄，香積不充。破屋頹垣，
荒涼滿目。師傷之，以興復為己任。竭力經營，整理修茸。四方擅信，
布金恐後。不數年間，百廢具舉。雖未全復當日舊制，而大局已有可
觀矣。久之，意欲憩息，專修淨業。因築庵於寺西清涼岡之麓，額曰
常明。蓋取心性寂照圓融，橫遍豎窮之義，欲人修因以克果也。光緒
甲申春，退居是庵。決志西歸，念佛不輟。又令庵內二時課誦，二時
念佛。永為恆規，寒暑無間。置稻田三百二十二畝。除撥無著公堂一
百畝，餘者永為常住念佛資糧。又化開等置田四十四畝，以助念佛諸
師衣單之費，其詳列後。老人嘗曰，末世眾生，障深根鈍，向上一著，
不易湊泊。大悟尚難，何況實證。唯淨土一法，三根普被，利純全收。
上聖下凡，皆當修持。良由此法，全攝果覺，以作因心。因該果海，
果徹因源。即世相以達實相，以凡心而契佛心。所賴綿佛法，翼國政，
感人心者，唯此一法耳。汝輩當恪遵之，毋或廢弛。庶可不負四恩，
均資三有。後之當家，若有廢此成規者，非我弟子。即會同法眷，立
時檳黜。毋或容隱，以負我心。至己丑年臘月初一，安然神逝。僧臘
四十六年，世壽六十五歲。所度弟子數十人，能繼跡者，唯有化聞。
宏等雖列門牆，未登閫奧。其所悟處，不得而知。不敢推高以濫聖，
亦不敢就下以屈賢。姑摭其言行大綱，以明此庵之緣起云。<little>（按法雨
寺、自明萬曆八年開山、前清兩次敕建、洪楊之亂、衰敗不堪、無著
乃復重興耳）</little>
<pb n="378"/>

<h2>砌普陀山仙人井功德碑記<little>（代戒如作）</little></h2>
　　圓通大士，永劫常住此山。超塵仙人，不時安居斯地。雖像教未
至，凡俗莫睹夫慈容。而應身所居，仙真恆瞻乎佛日。故秦之安期生，
漢之梅子真，晉之葛稚川等，悉皆寄寓茲山，修真養道。所飲甘泉，名
仙人井。及至梁貞明間，始建道場。則大士宏慈，由天章而廣被。仙
人古跡，隨佛法以流傳。其井前鄰大海，上覆土窟。入地丈餘，從下
湧出。極旱不減，大澇不增。酷暑則涼，嚴寒則燠。質沈重而清澄，
味甘美而潤澤。信士飲之，多愈沈□cC故閩粵吳楚之朝禮此山者，必
瓶貯攜歸，以為法藥。若非大悲法水，從菩薩大慈悲心中流出。俾飲
者近愈疾病，遠證菩提。其能靈驗還著之若是耶。四明杏村乾居士，
來山進香，飲水而甘。詢其名義，稱嘆不已。遂愷然施資，命<little>（衲）</little>
經理。用石砌井，兼鋪井道。上建一龕，中供大士，左奉龍王，右安
仙人。欲後之取此水者，行清淨道，徹法源底。見觀音於當處，培佛
種於將來。醍醐入口，疾病離身。心地清涼，永無熱惱之逼迫。前程
遠大，常登仁壽之康莊。<little>（衲）</little>嘉其誠懇，略敘顛末。勒諸貞黫，以
告來哲。

<h2>江蘇興化劉莊場貞節淨土院碑記</h2>
　　佛法者，九法界公共之法也。無一人不堪修，亦無一人不能修。
以凡有心者，無不同具佛性。但以迷而未悟，及承此佛性功德之力，
起惑造業，輪迴六道。經塵點劫，莫能出離，豈不大可哀哉。然以生
佛同體之故，遂感如來出世，為之倡明。由茲捨俗出家，力修定慧，
斷惑證真，了生脫死者，何可勝數。亦有居塵學道，即俗修真，親證
法身，誕登道岸。如維摩居士，傅大士，龐居士等，全家修持，俱證
聖果。此諸大士，為物作則。足知其人皆可修，修必獲益也。故自法
流東土，王臣士庶，閨閣英賢。不離塵勞，精修淨業。遂得親見佛性，
斷惑證真，與夫感應道交，蒙佛接引，帶業往生者，又何可得而勝數
也。鶴年居士高恆松者，江蘇興化人也。宿植德本，篤信佛乘。年當
弱冠，即慕真修。棄俗世之纏縛，事選佛之宏猷。於是遍歷叢林，諮
<pb n="379"/>
參宗匠。冀其頓明自性，徹悟唯心。報答四恩，濟度群品。高堂奉養，
托之夫人。數月一歸，以修定省。而夫人某氏，賦性賢淑，克盡孝道。
雖復於歸，志慕清修。以故居士無失養之懮，高堂得底豫之樂。若
非宿願所結，其能如是也耶。及至椿萱凋謝，遂得無所顧慮。如天際
野鶴，任意飛騰。由茲五臺峨嵋，天台雞足，所有名山聖道場地，每
多一再巡禮。獨於終南觀音大土道場，更有深契，恍悟宿世曾住此山。
足見多生多劫，久修佛道。不於一佛二佛，三四五佛而種善根也。民
國十年，自雞足歸，回家祭掃。見夫人已老，孤身無依。念其代已奉
親之勞，憫其守節清修之志。因將本宅。妀為貞節淨土院。以其令貞
女節婦居之，專修淨業，　求生淨土，而立名焉。鄉紳好義者，為之
稟縣出示。凡高氏子孫，及各界人士，不得干預。以此院系私業義幣
所建，與庵廟性質各別。原產若干畝，增置若干畝。歲所收租，以供
院中人衣食之費。量入安人，庶無虧空。其修建之費，皆居士摯友之
所次助。正室三楹，以作佛殿。內供西方三聖坐像。俾諸人於中，朝
暮禮誦，以備往生資糧。兩旁廂房，悉為安宿之所。其來住者，貞女節
婦，皆無所擇。但須長齋念佛，決志往生。性情柔和，無諸乖戾。不
事妝飾，不茹葷酒，斷絕俗親，不妄遊行者，方可。否則概不許住。
又於每年夏冬，兩佛誕日。延請通法女士，講說旬日。庶修途宗旨，
各各悉知。不至以了生死法，獲人天福。此則上宏下化，一舉兩得。
即悲成敬，二田兼備。是以此議一成，而好義諸友，樂為損輸。如廣
東簡照南，簡玉階，潘達微，李柏農，黎乙真，及滬上諸居士，各隨
心力，出資相助。以其事與恤嫠局相同，其利益則天地懸隔故也。彼
不過令其身有所託，不致飢寒。而飽食終日，無所用心。不誦經咒，
不戒酒肉。唯恤現生之志，不計沒後神識之歸於何所。居此院者，鎮
日持佛名號，晨昏懇到懺悔。豈但生有所託，不虛度日。兼令沒有所
歸，水出輪迴。意美法良，猗歟懿哉。此法既興，後必有通法義士，
行之於恤嫠局。庶可貞節英賢，同預蓮池海會。其為功德，無能名焉。

<h2>陳聖性貞女貞孝淨業記</h2>
　　真如法性，生佛體同。迷悟攸分，凡聖迥別。欲複本行之心性，
<pb n="380"/>
須斷幻妄之感業。欲斷惑業，非嚴持淨戒，力修定慧不可。戒定慧三，
力極功純。則妄惑徹底消滅，本心全體顯現矣。譬如磨鏡，垢去明存。
明本鏡具，非從外來，特仗揩磨之緣，以顯發耳。雖然，仗自力修行，
斷惑證真，頗不容易。斷見惑如斷四十里流，況思惑乎。見惑一斷，
即證初果，預聖流。尚須七生天上，七反人間，方可斷盡思惑，以證
四果。雖云十四番生死，而天上壽長，固不易以年月論也。初果聖人，
欲了生死，尚如是之難。況具足惑業之凡夫乎。若證四果，則生死根
本永斷，超出六道輪迴之外。若發大悲心，入世度生，則乘願示生。
非如具足惑業者，隨善惡業力所牽，昇沈於六道之中，自己一毫作不
得主也。自力了生死，非宿根深厚者不能。末世眾生，何能企及。於
是如來特開一淨土法門，俾一切若聖若凡，上中下根，同於現生了生
脫死。其慈悲救護之心，至極無加矣。其修持之法，亦須嚴持淨戒，
力修定慧。而兼以生信發願，持佛名號，求生西方。信願真切，念力
精純。現生亦可證聖，臨終直登上品。則入菩薩位，證不退地矣。縱
根機陋劣，未能如是。但能至心念佛，則心佛相契，感應道交，臨命
終時，必蒙佛慈接引，帶業往生。下至五逆十惡之人，臨終地獄相現。
若心識不迷，有善知識教以念佛。其人生大怖畏，生大愧悔。雖念數
聲，即便命終。亦可仗佛慈力，接引往生。一得住生，則永出輪迥，
高預海會。漸次進修，必證佛果。仗自力了生死，如彼之難。仗佛力
了生死，如此之易。凡有心者，皆能念佛，皆可往生。有血性漢子，
決不肯令本具之真如佛性，背悟淨緣，隨迷染緣，長劫輪迴於六道之
中，而莫之能出也。陳聖性貞女者，原籍安徽懷寧縣人也。父仲齡，
業商於揚州甘泉，遂家焉。母高氏。貞女生於清咸豐九年。姊妹三，
長即張紹春之母，貞女居仲，與其妹皆自幼茹素，不食葷腥。是蓋
具有夙根者。其弟三，長樹聲，前清江西候補知縣。次茂之，三茂如，
皆業鹺。貞女年及笄，父故，母欲為之擇聘。貞女即痛哭流涕，誓願
為北宮之女嬰兒子，撤其環填以養其母，至老不嫁。其妹則以出家焚
修為職志，貞女則以居家侍奉為職志也。母知其志不可奪，遂任之。
母有潔淨癖，其飲食衣履衾枕床帳之屬，無不日新又新。雖地板仰篷
亦必一日一揩，三日一滌。故凡婢媼之任使，皆不稱意。惟貞女則烹
<pb n="381"/>
級浣濯，能體親心。力役服勞，不容旁貸。暇則念經禮佛，日無虛曠。
縱佳節盛會，亦從不出門游觀。其盡心孝養，篤修淨業也如此。非特
恪遵女訓，實乃真奉佛法。後復歸依三寶，受菩薩優婆夷戒，聖性乃
其法名也。及母去世，痛極終天。此後依弟而居，修持愈謹。近數年
來，紹春信佛日篤，曾來其家，喜其志道相同，遂不復歸。過年餘，
諸弟強迎歸。未幾，自知不久住世。以諸弟，及弟婦，唯知世禮，不
解佛法。恐臨終彼等悲戀，亂其正念，致失利益。遂至其妹之尼庵，
以期正念往生。未久，示微疾，促紹春與三弟至。命請具德僧為剃髮
作尼，兼為說戒。又令死必火化，俾一物不存，脫體無依方好。紹春
許之。遂沐浴，著法服，端坐念佛。紹春令諸尼，及諸弟，同念佛相
助。諸弟悲不自持，紹春力誡勿亂正念，諸弟遂皆忍悲念佛。久之，
氣絕。紹春仍令大眾一心念佛二小時。其面相轉加光華。遠勝生時。
其一生修持之力，於此發現。當必往生西方，親預海會。否則何克有
此瑞應耶。時在民國十年十二月十七日丑時。世壽六十有三。雖臨終
剃髮為尼，以無幾日，兼欲顯彼一生守負盡孝之懿德貞心，故仍以貞
女稱焉。今春紹春來普陀，禮大士，詳述其事。祈餘作記，以發其潛
德之幽光。餘按觀無量壽佛經，淨業正因有三。一孝養父母，奉事師
長，慈心不殺，修十善業，此四種屬世善。二受持三歸，具足眾戒，
不犯威儀，此三種屬戒善。三發菩提心，深信因果，讀誦大乘，勸進
行者，此四種屬慧善。前二大小隨人，此則唯屬大乘。此十一事，若
全若半。乃至一事，以深信願，迴向淨土，皆得往生。況貞女且有多
分，兼以平生專心念佛，豈得不生。其預知時至，並氣絕後面相轉加
光華，足可為證。因將淨土法門所以，及貞女貞孝淨業懿行，略述大
端。以冀閨閣英賢並一切善信，聞風興起。各守己分，兼修淨。業則
父慈子孝，兄友弟恭，夫倡婦隨，主仁僕忠。愈修淨業，愈敦倫常。
生益得其令名，沒即托質淨土。視彼唯知世諦，不解佛法，業識茫茫，
無本可據。徒具佛性，全體迷失。輪迴於六道之中，墮落於三涂之內。
盡未來際，了無出期者，不可同年而語矣。凡見聞者，各宜勉旃。

<h2>烏程周夢坡居士夫人誕期放生碑記。</h2>
<pb n="382"/>
　　一切眾生，一念心性，與三世諸佛，了無二致。但以迷而未悟，
故長劫輪迥於六道之中，永無底止。雖則人天善道，校三途惡道，苦
樂懸殊。然皆隨善惡業力，常相輪轉。則善道不足恃，惡道誠可怖豈
可不培植善因，妄造惡業。恃已之強，陵彼之弱。取水陸空行一切眾
生，殺而食之乎。在昔佛教未來，儒宗聖人，皆以世間倫常設教。於
吾人本具佛性，及六道輸回，昇沈轉變。與夫斷惑證真，超凡入聖之
若理若事，皆未發明，故不禁殺。然其不忍之心，已彰明較著，垂訓
於世。如書之鳥獸魚螯咸若。論語之釣而不綱，弋不射宿。孟子之見
其生，不忍見其死。聞其聲不忍食其肉。禮之諸侯無故不殺牛，大夫
無故不殺羊，士無故不殺犬豕，庶人無故不食珍。珍，即肉也。足知
殺生一事，儒宗亦非不戒。但以教道從權，姑未永斷耳。夫有故而殺，
則其殺者固少。無故不食肉，則其食肉者，年無幾日矣。後世教道衰
替，習為殘忍，遂以肉食為家常茶飯。只圖悅口，不一省其物類之苦，
可不哀哉。及至佛教東來，則一切眾生，皆有佛性。及迷之則生死輪
回，了無已時。悟之則徹證涅槃，永劫常住之實理實事，究竟闡明。
方知紜紜異類，皆是過去父母，未來諸佛。不但不敢殺而食之，又思
令其各得其所。由是聖君賢相，哲士鴻儒，多皆仰遵佛訓，俯培己仁。
或茹素而斷葷，或戒殺而放生。其嘉言懿行，載諸史冊。亦企後人同
修慈心。愍彼物類。同具佛性。由惡業因緣，墮於畜道。我今幸生人
道，若不加憐恤，恣意殺害。難免來生後世，怨怨相報。楞嚴經云，
殺彼身命，或食其肉。經微塵劫。相食相誅。猶如轉輪。互為高下，
無有休息。除奢摩他，及佛出世，不可停寢。然奢摩他道，殊不易得。
如來出世，亦不易逢。敢不近法先賢，遠遵佛教。推吾惡死之心，拯
彼待烹之輩。以祈消除宿業。培植善根。永斷殺害之因，同證長壽之
果哉。鳥程夢坡居士周慶雲者，南潯望族也。樂善好施，世德相承。
其祖母許太夫人，賦性慈善，福壽雙全。自六十以來，每逢生日，必
誡諸子，毋事舉觴。令以其費，作濟貧救難，恤嫠育嬰，施衣施藥，
種種善事。懿德令聞，一鄉欽仰。至七十九歲，特以五百緡錢，起放
生會。諸子仰體母慈，敬敘其事，勒石家廟。以期本宗子孫，並諸見
者聞者，同發善念，修長壽因。而居士與其德配張夫人，恪守家規，
<pb n="383"/>
篤信佛乘，唯以利人濟物為懷。今其夫人年周華甲。亦欲仰嗣徽音，
出資五百圓，於杭州西溪秋雪庵，起放生會，以代祝壽之儀。而其子
若孫，亦能先意承志，以悅其親。居士又欲豎碑一通。企聞風興起，
共挽劫運。因以其事，委<le>光</le>敘述。<le>光</le>自愧財法俱貧，無補世道。
而一
念愚誠，唯欲世人同發慈心，共修淨業。生為娑婆無負欠人，沒入極
樂蓮池海會。因忘其固陋，略述戒殺放生之所以，並周氏世德之大略
云。

<h2>循陔小築發隱記</h2>
　　孝之為道，其大無外。一切諸善，無不彌綸。然有世出世間，大
小本跡之異。世間之孝，服勞奉養以安其身，先意承志以悅其心，乃
至立身行道以揚名於後世。雖其大小不同，皆屬色身邊事。縱令大孝
格天，究於親之心性生死，無所裨益。所謂徒徇其跡而不究其本。況乎
殺生以養以祭，俾親之怨對固結，永劫酬償不已者乎。出世間之孝，
其跡亦同世間服勞奉養，以迄立身揚名。而其本則以如來大法，令親
熏修。親在，則委曲勸諭，冀其吃素念佛，求生西方。吃素則不造殺
業，兼滅宿殃。念佛則潛通佛智，暗合道妙。果能深信切願，求生西
方。必至臨命終時，蒙佛接引，托質九蓮也。從茲超凡入聖，了生脫
死。永離娑婆之眾苦，常享極樂之諸樂。親沒，則代親篤修淨業，至
誠為親迴向。心果真切，親自蒙益。若未往生，可即往生。若已往
生，高增蓮品。既能如是發心，則與四宏誓願相應，菩提覺道相契。
豈獨親得蒙益，而已之功德善根，蓮臺品第，當更高超殊勝矣。而況
以身說法，普令同倫發起孝思乎。此其孝方為究竟實義。非若世間只
期有益於色身及現世，竟遺棄其心性與未來而不論也。是知佛教，以
孝為本。故梵網經云，孝順父母師僧三寶，孝順至道之法，孝名為戒。
又於殺盜淫各戒中，皆言應生慈悲心，孝順心。於不行放救戒中，則
云一切男子是我父，一切女人是我母，我生生無不從之受生，故六道
眾生，皆是我父母。而殺而食者，即殺我父母。由是言之。佛教之孝，
遍及四生六道。前至無始，後盡未來，非只知一身一世之可比也。
知是而不戒殺放生，吃素念佛者，豈究竟至極無加之孝乎哉。杭垣紫
<pb n="384"/>
蔭張公，孝思無既。親沒數十年，每一念及，尚復揮涕。因念親故，
專念佛名。蓋以我此色身，即親之身。我既為親念佛，親必蒙佛攝受
也。其孝也，可謂兼世出世而兩全之也。而有其父必有其子。其令嗣
馨谷，善體親心，篤修淨業，廣行眾善。初則遍請名賢，發揮祖母
費太孺人，苦節撫孤，德鎮坤雄之賢。刻其文為旌節錄。冀所以慰祖
母之貞靈，而安父終身孺慕之孝思也。繼則以父常時思慕，因築一室，
羅植松竹，額曰循陔小築。中供祖母之像，四壁鋪張名賢題詠。以期
其父常奉顏色，而致其如在之誠也。又以循陔小築，遍求名賢題詠。
一以彰其父之孝思，一以冀感發於同人。深合觀經孝順父母，奉事師
長，慈心不殺。修十善業之道。既有淨業正因，必獲往生實果。然則紫
蔭公之父子，及諸眷屬。雖則尚居娑婆，實皆西方極樂世界中之諸上
善人也。世之欲孝其親者，可不以此為法乎哉。

<h2>佛頂山路旁造鐵欄杆碑記<little>（代文質和尚作）</little></h2>
圓通大士，誓願洪深。法界有情，等蒙攝受。一切處普門示現，
真智無方。東南海補怛名山，應跡有在。無方故逐形隨類，施同體之
慈悲。有在故航海梯山，報罔極之恩德。由是歷朝欽敬，舉世尊崇。
無非欲祝同康以翼郅治，消災厲以福黎元。固茲三寺鼎立，眾庵棋布。
各宏祖道，共闡佛心。惟慧濟一寺，基踞山巔，名曰佛頂。紆屈數裡，
路由頑石以砌地。盤桓千仞，人若歷梯而登天。每至香期，來往繹絡。
足履滑石，甚屬危險。前住持文正，募諸檀信，鋪以石條。即彼險道，
變作康莊。雖仍巍巍陡峻，而復步步坦平，但以旁無遮護，回避猶覺
惴惴。大護法大椿祝公，宿植德本，篤信佛乘。秉居廛為政之權，行
節俗修真之道。適來進香，睹此景象。遂發大心，遍豎鐵欄。普令來
者，登圓通場，行安隱道。得大無畏，不勞每步看腳下。獲大總持，
了知佛階在個中。由金繩路，逢左右原。自下地宛轉扶掖，一直至山
窮水盡。從茲入於佛慧，親見觀音。如斯功德，直輿普門施無畏力，
同體相用。當必由斯頓超十地，圓滿三覺。豈止身心安泰，吉祥萃於
厥躬，瓜瓞綿延，餘慶覃於後裔而已哉。

<pb n="385"/>
<h2>濟南淨居寺重興碑記</h2>
實際理地，了無生佛之名。修持門中，乃有凡聖之號。心體本寂，因
煩惑而昏濁頓現。妄性原空，由覺照而真常獨存。是知不變隨緣，十
界之昇沈迥異。隨緣不變，一心之體用無殊。然此心此理，含生共具。
而徹悟徹證，唯佛一人。故我世尊，示生世間。成等正覺，隨機說法。
大根則直示一真法界，令其無住生心，以迄斷惑證真。小器則詳談三
世因果，令其趨吉避凶，而為入道方便。雖千機並育，法無定相。而
萬派朝宗，咸歸覺海。舉凡格致誠正修齊治平之道，與儒教規程無異。
至於明心見性真窮惑盡之事，則儒教發揮未及。以一則隨順世情，一
則直示心體。若究其本，則靈山泗水，同居一地。東魯西竺，實無二
天。由是古之王臣，無不宏護。今之賢哲，悉皆研窮。以其能陰翼治
道，顯淑民情。消禍亂於未萌，證本具之佛性故也。濟南為齊魯名區，
文獻之邦。當唐宋法道盛時，固已梵剎相望。迄今世遠年深，人亡教
弛。幾多叢林，悉皆湮沒。縱有寺宇，盡成子孫。不但當地緇素，末
由聞法。兼以來往僧侶，無處安息。對鳧居士潘公守廉者，宿承佛囑，
乘願再來。讀書明理，學道愛人，昔年之善政，一一載於口碑。戒殺
放生，吃素念佛，近歲之修持，種種勒諸心版。其救難濟貧，護法安
僧之誠，直可以追給孤而繼文正。每念末世人民，如盲無導。以為省
會之地，絕無十方叢林。則高僧無緣蒞止，正法莫由宏通。其三世因
果之理，一心具造之道，或幾乎息。將何以拯世俗之沈溺，登斯民於
覺岸乎哉。於民國七年，與濟寧普濟庵德馨退居相商。馨師令本庵方
丈健慧，赴省覓地。見東關淨居寺故址十餘畝，可作道場。其寺建於
北宋，現成荒邱。僅存佛殿三楹，亦復勢將傾頹。首事欲修，苦無其
力。適值慧師以募地開建叢林告。彼固素服潘公馨師慧師之德，遂欣
然奉送。且稟縣立案，以為證據。潘公以古稀高年，遂走京師。祈國
務總理翼卿靳公，為之提倡，靳公即捐二千元。時潘公令嗣復，任財
政總長，闔潭共捐五千元。又隨緣樂助，約六千元。遂於九年春開工，
至秋落成。時值榆關田蘊山督軍，建節山左。篤信佛法，慨捐千元，
極力提倡。並派代表，前往督飭，故得速觀厥成。計修佛殿，天王殿
各三楹。其周圍之祖堂，伽藍殿，方丈，念佛堂，禪堂，齋堂，大門，
<pb n="386"/>
客堂，客廳，廚庫等，共五十餘間。雖無所謂危樓迴帶，閣道傍出之
概。亦可以行參禪念佛，宏法利生之道矣。至九月十九，為佛像開光，
成立道場，懸掛鐘板。其焚香禮佛者，肩摩踵接。時有孺子墮井，蒙
佛救護，安臥家中之異。後有老人痼疾，夢人令飲井水即愈之祥。至
十年，濟寧大旱，而瘟疫盛行。群取此水，以飲以禱。則甘霖普沛，
瘟疫頓息。於是咸稱聖水，因建八角亭以覆之，特勒碑記其事。噫嘻
異哉。誠之所至，金石為開。此固潘公馨師慧師之誠，發起諸人之誠，
以成此道場。而眾誠相感，故佛慈俯應，以有此不可思議等事。足徵
心佛眾生，三無差別。是心作佛，是心是佛。感應道交，有如影響。
然寺雖成立，僧無養膽，亦不能安居行道。潘公又復募金一萬二千元，
存魯豐公司，按一分二釐起息。每月得洋百四十四元，以作寺中火食，
及諸凡應用。則可供常住僧二十人，及掛單僧十人。後若有大慈善家，
再捐巨款。則規模即可按資開擴矣。寺成之後，馨慧二師，相繼歸西。
因請天目退居能和老人，暫為維持。今請兗州華嚴寺妙蓮和尚為住持。
寺中修持，專主淨土。不傳戒，不應酬經懺。信心施主來寺念佛，或
打佛七，以薦先靈，以祈福壽，則無拒。以淨土法門，乃一切諸法歸
宗結頂之法。下手易而成功高，用力少而得效速。為如來普度眾生之
無上妙道，實凡聖同登覺岸之特別法門。末世眾生，根機陋劣。修餘
法門，難得實益。以一切法門，皆仗自力。唯茲淨土，全仗佛力。仗
自力，須斷惑證真，非最上利根，不能現生了脫。仗佛力，具真信切
願，縱最下鈍根，亦可帶業往生。二法相校，其難易遲速，奚啻天淵。
所以十方諸佛，出廣長舌以贊揚。兩土聖賢，發金剛心而流佈。撮舉
大要，以告同人。倘能諦信，利益無盡。施資芳名，具列碑陰。仗此
功德，必得現生福壽增榮，臨終彌陀接引矣。

<h2>常明庵萬年念佛會碑記</h2>
　　即彼凡情，顯如來藏。以果地覺，為因地心。導六趣以登九蓮，
超三界以享四德。於五濁熾盛之際，作一生圓滿之宗者。唯茲念佛一
法為然也。昔立山老人，重興法雨，十有餘年。既欲退居靜室，專修
淨業，因築是庵。以為己及徒輩，盡報投誠，期歸安養之所。境界寂
<pb n="387"/>
靜，隔絕塵囂。規矩嚴肅，毫無方便。非不貪世緣，甘受淡薄，篤志
修持，求生淨土者，不能住焉。前清宣統二年，值了諦師當家。有居
士陳樂之，顧壽彭等，來山進香，寄居是庵。見其肅肅庵規，濟濟僧
眾。遠接匡廬之蓮社，近承雲棲之淨宗。了諦師又為詳談念佛一法，
事雖簡易，理極圓頓。三根普被，利鈍全收。為如來一代時教無量法
門中之最上宗要。一切法門，恆沙妙義，無不從此法界流，無不還歸
此法界。以故吾祖立山老人，建立此庵，用接後昆。彼等一聞，遂發
大心，糾合同志數十人，人各輸洋若干圓，立一萬年念佛會。即於次
年二月十九日為始，至二十五日圓滿。其夜設放施食，普濟孤魂。永
為定例，一無容改。其庵將此淨資，除建會費用外，盡數置產。所收
租課，充續建之法費。其有餘盈，助常住之道糧。誠恐歲久無稽，用
勒貞黫。庶億萬斯年，無或廢弛。將見常明道場，香火日盛。十方檀
越，信心愈隆。同入佛會，同念佛名，同生佛士，同成佛道。功德利
益，何能名焉。其規矩等，詳列於後。

<h2>普陀普濟寺化身塔記</h2>
　　古人云，死生亦大矣，豈不痛哉。竊謂不知其由，雖痛何益。須
知一切眾生，隨業流轉，受生六道。生不知來處，死不知去處。由罪
福因緣，而為昇降。展轉輪迴，了無已時。如來憫之，示以由惑起業，
由業感苦之因緣。以及常樂我淨，寂照圓融之本體。令其了知由無明
故，遂有此身。即此色身，全屬幻妄。不但四大非有，兼復五蘊皆空。
既知蘊空，則真如法性實相妙理，徹底圓彰矣。又恐或有執情固結，
未能解脫。俾捨報之後，用火焚化。庶可令未離著者，速得離著。已
離著者，速證法身。兼使現前大眾，悟知此身，無有真實。用彼之身，
以作證明。所謂應以灰身滅跡得度者，即現灰身滅跡而為說法。焚化
之制，蓋由此設。凡屬僧徒，悉皆遵行。當唐宋法道盛時，在家通人，
亦多遵行，不獨唯僧為然也。普陀，為觀音大土道場。普濟法雨，為十
方共住叢林，來往僧眾，實繁有徒。凡有亡者，悉用火化。而化身之
窯，法甚拙樸。不但多費柴火，且致骨雜灰土。同生諸居士，宿根深
厚，篤信佛法。發菩提心，行利濟事。遂仿外國之法，研究斟酌，必
<pb n="388"/>
期合宜。特備工料，與前後兩寺，各造一座。以其形若塔，故名為塔。
每塔費千有餘圓，可謂真實功德矣。塔甫成，適有往生者，不三句鍾，
焚化淨盡。而骨灰悉存鐵函，了無零落灰土中者。因茲大眾歡喜，祈
勒石志之。銘曰，受身之始，厥由無明。迷本真如，妄生愛情。愛情
既起，幻質斯托。遂認為我，永不能覺。如來愍之，特設方便。俾彼
存亡，俱離我見。身既叵得，我從何有。圓滅四相，頓空五蘊。生滅
既滅，寂滅現前。真如法性，復彼本然。離幻妄相，發菩提心。迴向
淨土，覲光壽尊。聞法受記，證無生忍。乘大願輪，度諸可愍。令彼
一切，同生西方。咸於未來，作法中王。

<h2>普陀法雨寺化身塔記</h2>
　　甚矣，眾生之我執堅固而難破也。只此色身，本地水火風四大所
成，而妄執為我。如油入面，永不能出。反將不居陰界，不屬凡聖之
真我，全體迷背。如鏡蒙塵，莫能照監。故華嚴經云，─切眾生，皆
具如來智慧。但因妄想執著，而不證得。若離妄想，則一切智，無師
智，則得現前。是知眾生心性，與佛同儔。特因執著，莫能受用。可
不哀哉。以故如來種種說法，令其了知從前妄認四大為自身相，六塵
緣影為自心相之非。則常樂我淨之真身，寂照圓融之真心，自可全體
顯現矣。又以身相聳然，根機鈍者，亦難了悟其妄，不生執著。迨其
捨報之後，一經火化，頓成烏有。則存者亡者，皆可悉悟其四大假合
之身為非身矣。同生諸居士，宿有靈根，恪修淨行。利人心切，護法
情殷。以向來之化身窯，不甚適宜。擬欲改良，殫精研究。仿外國之
法而變通之，與法雨普濟各造一座。其形類塔，名化身塔。所費計千
餘圓，意美法良，功德無量。銘曰，眾生迷背，非我計我。如蠶作繭，
如蛾赴火。本有真我，反不顧問。四大幻質，唯此是認。如來悲愍，
種種開導。兼令火化，俾全智照。既知其妄，即識其真。得無礙智，
見本有身。乘此智身，迴向淨土。獲無量壽，居諸補處。不違安養，遍
入十方。普令迷徒，歸本家鄉。由是眾生，咸複本性。福慧圓足，續
佛慧命。願此功德，普及一切。法界有情，俱登正覺。

<pb n="389"/>
<h2>鎮海李太夫人然燈照海記</h2>
　　一切眾生，具有佛性常光。舉凡明暗通塞遠近，悉皆徹照無遺。
固不假日月燈明，方能有見也。無奈眾生迷昧本性，背覺合塵。致此
佛性常光，變作煩惱無明。不但暗塞遠處不能見。即近在目前，若無
日月燈光，雖泰山亦不能見，況其他乎。由是輪迴生死苦海，如盲無
導，了無出期，可不哀哉。大覺世尊愍之，為說種種契理契機之法，
使其返妄歸真，背塵合覺，以復其本具之真如佛性。又恐根基稍劣，
現生未能斷盡煩惑，再一出世，復成迷昧。遂開一仗佛慈力，往生西
方之淨土法門。無論上中下根，但能具足真信切願念佛名號者，則決
定往生，萬不漏一。實為如來普度眾生之無上第一妙法。猶如乘大火
輪，於大海中，普拯沈溺，同登彼岸。有緣遇者，幸何如之。鎮海李
太夫人者，雲書之母也。宿根深厚，現行精純。篤修淨業，廣行方便。
不獨母儀閨壺，德鎮坤維。實堪表率鄉閭，力護聖教。普陀懸峙大海，
為觀音大土應化道揚。其最高處，名曰佛頂。登峰四望，海闊天空。
誠堪開擴心懷，增長智識。清光緒三十年甲辰歲，趙君馥疇，屠君景
三，於此造一燈塔。俾常夜然之，以破船行迷方之險。又建三楹佛堂，
令凡來此妙高？頂者，一一親見觀音。太夫人亦為次助若干圓。繼念
此燈，原屬佛光。不但令來往船筏，不迷方向。兼復使四遠見者，憶
念大士。欲供永年燈油，以淨業純熟，即便西歸。因矚其子云書為之
設法。癸亥春，山靈欲令規模廓大，兼使後來之人，同種善根。遂假
祝融之力，以撤去舊建佛堂。慧濟寺僧，復為募建。雲書遂以七年長
期公債票五千圓，施於慧濟寺，指定專供燈塔燈油之費。該票利息周
年六釐，計銀三百圓。俟抽籤還本時，即將此銀，用置田產。以所收
租，充燈油費。佛頂常住，此燈不滅。而賢母孝子之心光，亦隨佛光
常昭明於億萬斯年也。彼世之追逐聲色，揮金如土，至於父母兄弟，
皆不過問者，聞雲書之風，能不愧死。餘故樂為之記，蓋欲一切眾生，
同以佛法之明燈，破除煩惱之昏暗。由茲共出生死苦海，同歸極樂家
鄉。作彌陀之真子，為大土之良朋而已。

<h2>重修百丈大智懷海禪師塔院記</h2>
<pb n="390"/>
　　自世尊拈華，迦葉微笑。正法眼藏涅槃妙心，遂得永傳。而西天
四七，東土二三諸祖。心心相印，固已騰輝竺震矣。迨至南嶽讓下，
出馬祖一。其啟迪之法，超越常格。機用無方，善巧莫喻。即彼迷情，
示本覺心。不離當念，超凡入聖。如驚天霹靂，聞之則喪身失命。如
甘露醍醐，嘗之則起死回生。不但如來大教，悉彰常住真心。且令山
河大地，全顯法王妙體。直教舉世間形形色色，咸歸本地風光。盡宇
宙法法頭頭，親見當人自己。故得會下傑出八十四位知識，而懷海禪
師，實為第一。當野鴨飛去，鼻頭扭回。振威一喝，耳聾三日時。直
如金像脫模，光明遍照。師子出窟，威猛無敵。遂於百丈山，大開選
佛之場。以一法不立之洪爐，鑄萬德本具之佛體。其自行化他也，則
律教蓮圓修無閑，戒定慧一道齊行。其隨機說法，了無轍跡。而靈光獨
耀，迥脫根塵。體露真常，不拘文字。心性無染，本自圓成。但離忘
念，即如如佛一段，最為親切。深慮法久弊生，嚴立清規，預為防範。
殆稟佛律制，以期因時適宜耳。遂為天下叢林金科玉律，而天下師表
閣，由茲建焉。其律身也嚴，作務必先眾，或有阻之，則不食，故有
一日不作，一日不食之訓。其誠眾也摯，故有不昧因果一語，令彼？
道不落因果者，立脫野狐業報之身。若約實際理體而論，則凡聖生佛，
因果修證，俱不可得。若據修持法門而談，則如來上成佛道，眾生下
墮阿鼻，皆不出因果之外。明理性不廢事修，則為正知。執理性廢棄
事修，則成耶見。毫釐之差，佛獄立判。前百丈主人，欲拯末世狂慧
之墮落，不惜現身示報。實與百丈禪師，碪錘相成，煆淬相濟。俾後
之禪者，徹悟不涉因果之理，實行修因證果之事，以期究竟徹證而圓
彰焉。此兩百丈之深心，學者不可瞞盰讀之也。其山屬江西奉新縣，
其寺當百丈創建後，即敕賜為壽聖禪寺。憲宗元和九年，百丈示寂，
壽六十六歲。穆宗長慶元年，敕諡大智禪師，塔曰大竇勝輪。塔距寺
二里許，自唐迄今，千一百餘年，其法道不無興衰。賴有負荷法道之
人，為之住持，故得寺塔常存，宗風依舊。清末以來，屢罹兵災，加
以荒歉。以致寺無高人，塔院頹敗。民國八年，歲在已未，寺主自成
師，不忍祖道湮沒，躬請先勤和尚住持，永為十方傳賢叢林。至十二
年，先勤交與瞭然。二人系法門摯友也。同念祖師塔院，破敗不堪。
<pb n="391"/>
乃具啟募於諸方同衣，得洋若干圓。遂將塔殿獻殿，揭底重修。而院
牆僧寮，悉令完好，共用洋若干圓。餘者贖回田地若干畝，以供塔院
住僧道糧。夫剝極則復，否極則泰。先勤瞭然二師，先後住持百丈，
殆非偶然。塔院既修，欲發揮百丈道要，與寺塔興復之由，命<le>光</le>記之。
<le>光</le>愧不知禪，姑就百丈故事，及現事，而直言之。俾未來諸賢哲，有
所考稽焉。又自世尊入滅以後，凡諸寺宇，莫不以佛為主，而特立其
殿於寺之正中。百丈立清規，幾祝釐祈禱佛誕等，皆於大殿誦經，而
朝暮課誦，更不待言。自宋高僧傳，以前立佛殿，後樹法堂，訛作不
立佛殿，唯樹法堂。而楊大年作清規序，遂踵其謬。不思若無佛殿，
凡諸祝釐祈禱等，當於何處施行。將寺中並無一佛耶，抑供佛於偏殿
耶。無一佛，則與外道無異。自居正位，供佛偏殿，以行祝釐祈禱等
事，則與蔑國慢佛何殊。只此最極顯著之訛，自宋及元明清，年將近
千，無人表正。俾百丈禪師，橫遭誣衊，豈不令人痛心疾首。證義記
改作不立餘殿，先樹法堂，亦不成話。此乃一時急先之說，豈可以為
永垂定范。故將事理略表於此，以期後賢知宋僧傳，及各藏清規序之
訛。俾百丈禪師，大暢本懷於常寂光中，則幸甚幸甚。

<h2>重造小白嶺五佛鎮蟒塔功德碑記<little>（代撰）</little></h2>
大覺世尊，視諸眾生，猶如一子。以其一念心性，原與三世諸佛，
無二無別。由迷背故，不但不能親得受用，反承此不生不滅常住佛性
之力，起惑造業，輪迴六道，久經塵劫，莫能出離。因茲示生世間，
成等正覺，隨機說法，令得度脫。其有善根未熟，並未來世一切眾生，
皆亦已作得度因緣，所謂流通經教，遍示未來。及其一期事畢，即入
涅槃，以大慈悲，化火自焚，碎萬德莊嚴之法身，為八斛四斗之舍利，
為令眾生，禮拜供養，增長福田，作成佛因。由是天上人間，龍宮海
藏，各分舍利，起塔供養。人閑一分，八國均分，阿闍世王，獨得八
萬四千，供恆河中，設立劍輪，而為守護。百年之後，有其曾孫，名
為阿育，統王閻浮，威德自在，承佛遺囑，振興佛法。取其舍利，役
使鬼神，以七寶眾香為泥，一日之中，造就八萬四千寶塔。將欲遍佈
南洲，耶舍尊者，以手障日，五指放光，為八萬四千道，令諸鬼神，
<pb n="392"/>
各捧一塔，隨光而趨，至光盡處，即為安置。凡佛法未至之處，皆置
於地中。迨後法化傳通，悉皆次第出現，如育王五臺等塔是也。良以
眾生在迷，不了六塵當體即是真如實相，因茲起惑造業，長劫沈倫。
諸佛設教，不過就彼所迷之六塵境界，一一示其當體即空即假即中，
令其轉迷為悟，識心達本。故楞嚴云：「五陰六入十二處十八界，皆如
來藏妙真如性。三祖云：「六塵不惡，還同正覺。東坡云：「溪聲即是廣
長舌，山色無非清淨身。如是則見色聞聲，皆堪識心達本，況如來金
口所說之經，及真身舍利，並其形像乎哉。雖此方教體，在於音聞，
然其聞法獲益者，固不如見相獲益者之普遍常恆也。以故三世諸佛，
無不令人建立塔廟，造佛形豫。以其一經觸目，八識田中，已種成佛
種子，從茲漸漸增長，畢竟得成覺道。由是歷代聖君賢相，通方哲人，
多皆建立塔廟於名山勝地，令見者聞者，同種善根，此震旦塔廟之來
源也。四明鄞縣東，小白嶺鎮蟒塔者，縣誌，及天童寺志，皆云唐會
昌初，其嶺有巨蟒，作祟肆毒，行人患之。時天童住持，厥名藏奐，
滅後敕諡心鏡禪師。乃五泄之子，馬祖之孫，洵屬大士乘願示生，一
生奇跡，動人景仰，實天童開宗之始祖也。聞其妖異，即往度脫，先
施以食，令身安樂，次為說法受戒，令心開悟兼有所依。所施之食，
原屬有餡饅頭，以法力故，化為無量，蟒食不盡，悉變為石，遍佈山
間，及與地中。令其遺跡，為饅頭石，表白裡黑，形質酷肖。其蟒既
受法食，又聞法要，遂得消除業障，脫離蟒身。師即依法焚化，拾其
餘骨，瘞於嶺岡，建塔其上。六楞七層，高十餘丈，中藏佛像，及諸
經咒，以期其蟒，仗佛慈力，速證法身，凡彼種類，皆不興作，以故
名為鎮蟒塔焉。又期人天鬼神，瞻禮供養者，植菩提之勝因，結成佛
之遠緣。自唐及今，千有餘年，風雨漂搖，霜雪陵轢，傾頹已半，勢
將全倒。凡屬見聞，莫不嗟嘆，謂保存古跡，開墾福田者，何竟寂無
其人耶。清末天童住持寄禪，亟欲重修，未及動工，？志西逝。繼席
淨心，其志更切，以寺中工程甚多，力不暇及。今住持文質，急欲了
此公案，乃與淨師，戮力同心，各出衣資，並募檀信，襄成勝事，由
是緇素歡喜，隨力贊助。肇始於民國八年已未冬，告成於十二年癸亥
夏，凡五易寒暑，故得復見寶塔，從地湧出。唯舊塔六楞實心，今作
<pb n="393"/>
八楞空心，蓋擬如來眉間白毫，八楞中空，具足光明，眾生蒙光照觸，
直下離苦得樂，近生人天，遠預聖流之義。於最上層，供五方五佛，
取毗盧法身，位居十界極頂，具足四智菩提。又示從凡夫地，冀證佛
果，必須腳踏實地，遵修道品，漸次增進，斷惑證真，直至智斷究竟，
方可徹證本有法身常樂我淨四德實義。頂用銅鑄，作瓠<little>（盧瓜）</little>式，
底節中空，內貯佛菩薩像，及大藏經目，並大乘經咒，以表一體三寶，
三德秘藏，不離當處，究竟圓彰。又經是如來法身舍利，像屬如來報
化二身，冀瞻禮圍繞，供養贊嘆者，於未來世，同證如來所證功德。
中上二節，實以淨沙，用鎮其顛，其級七層，高十餘丈，巍巍然為覺
道之宏標，蕩蕩焉為迷途之良導。塔之周圍，高築院牆，庶蕪穢不入，
而易為守護。塔之前面，建屋數楹，安一淨行頭陀，長時奉侍香火。
共用銀圓五萬有奇，功德芳名，另刻於石。以此功德，恭祝國基水固，
治道遐昌，佛日增輝，法輪常轉。凡倡首經營，出資運力，並現在未
來，見聞瞻禮，竭誠盡敬，供養贊嘆之人，同皆惑障冰釋，吉慶雲臨，
富壽康寧，備膺厥躬，戒定慧道，悉具當念，業盡情空，見本來之面
目，福足智朗，證常住之法身，生作娑婆自在之人，沒入蓮池清淨之
會。如是則庶可滿淨文二師造塔之本願，而亦不負出資檀信贊成之盛
心也。因敘緣起，用勒貞黫。

<h2>金陵妙悟律院垂裕記</h2>
　　如來大法，以真如實相為體。此體生佛皆具，在佛不增，在生不
減，但以佛則究竟證悟，生則徹底迷失，致使昇沈？異，苦樂懸殊耳。
如來愍之，隨順機宜，說種種法，令其返妄歸真，背塵合覺。其法之
大宗有五，曰律曰教曰禪曰密曰淨。律者佛身，教者佛語，禪者佛心。
佛之所以為佛，唯此三業。眾生果能依佛律教禪以修持，則眾生之三
業，遂轉而為諸佛之三業。三業既轉，則真如實相，自可親證矣。猶
恐障深業重，不易成就，故以陀羅尼三密加持之，則轉識成智，轉煩
惱成菩提矣。又恐根器或劣，現生不能了脫，再一受生，難免迷失，
則生死輪迴，窮劫莫出，由是特開信願念佛求生淨土一法，俾上自等
覺菩薩，下及逆惡罪人，同於現生，往生西方。則上聖速成佛道，下
<pb n="394"/>
凡得預聖流，此如來撫育一切九法界眾生之宏規也。然宗雖有五，道
本一貫，五宗圓具，方可隨機各宏一宗，便可上續如來慧命，下啟群
生昏蒙。否則單輪只翼，何能行遠飛空乎哉。律為教禪密淨之基址，
不持律，則教禪密淨之真益不得，如修萬丈高樓，地基不堅固，則未
成即壞。淨為律教禪密之歸宿，不念佛求生西方，則律教禪密，皆難
究竟。以淨土法門，乃十方三世諸佛，上成佛道，下化眾生之成始成
終法門。所以華嚴證齊諸佛之等覺菩薩，尚復以十大願王，迴向往生
西方，以期圓滿佛果。況其餘一切聖賢，與未斷見思之凡夫乎哉。妙
悟律院，向以持律念佛為修持。住持安靜和尚，切恐後人昧厥宗猷。
則興此院之明禪老人，及己之一番苦心，便歸滅沒。祈<le>（光）</le>敘述大
意，以為後來住此院之大眾誡。按此院，乃前朝古剎，清咸豐時，已
敗壞不堪。兵燹後，只在破屋三間。明禪老人不惜心力，為之興復。
又得安靜師之繼述，則成一淨業道場。但以產業無多，不能普納海眾，
而朝暮課誦，經聲佛號，固與諸方叢林，了無有異也。當最初建立時，
地痞輒來攪擾，意欲侵佔，明老持之以忍，遂得消其戾氣。後猶佔去
院右若干地，不久則家敗而不能有，售與他人，其人亦不能有，乃售
與本院。因開溝渠，掘出缽鈴等法器，知道場地基，龍神守護，佔者
俱不吉祥，復得歸還原主耳。愚人不知因果，每欲侵佔寺產，而不知
其龍天懷鎮，冥冥之中，折福折壽，所損實重也。刻論因果，俗人尚
輕，僧人更重。但俗有身家，其報易見，僧止一己，其報難知。凡僧
之住此院者，各須真為生死，發菩提心，嚴持禁戒，篤修淨業。如是
則生為世間福田，沒入蓮池海會。倘或飽食終日，無所用心，則其人
格，便成下流。若更破齋犯戒，敗壞佛門，則成魔王眷屬，地獄種子
矣。此院，乃明安二師，及施主心力所成，安住其中，不肯修持，便
與侵佔常住無異。古德云，十方一粒米，大如須彌山，吃了不修道，
披毛戴角還。若更身主其事，暗相偷竊，則一氣不來，直墮阿鼻地獄，
上火徹下，下火徹上，經百千劫，常受焚燒，莫由得出，豈不大可哀
哉。安靜長老，痛念法弱魔強，欲振興僧眾之奮修心，欲消滅俗眾之
侵佔念。冀彼俗則五福備膺，克昌厥後，僧則三學圓明，丕振宗風。
故令作此垂裕之記，以期此院永興無替，常宏法道，則法界眾生，同
<pb n="395"/>
蒙利益矣。

<h2>甲壽徑緣起碑記</h2>
　　四明多佳山，而太白為最，天童選佛場，適居其中。自西晉惠帝
永康元年，義興祖師，在此結茅潛修，感太白星變為童子，以供役使，
從茲成大道場，故名其山曰太白，名其寺曰天童。至唐而法璿心鏡等
師，宏禪宗直指之道，愈加恢闊。自後千三百年來，法道常興，宗風
不墜，至今猶推為禪宗首剎，蓋以負荷法道，代有其人故也。誠可謂
得最勝之地，方可宏最勝之道，建非常之事，必須待非常之人，地靈
人傑，兩適其會，殆有大因緣，非偶然也。由天童寺左轉裡許，即為
玲瓏岩，其峰巒奇峭，如削如畫，凡騷客遊人至此，無不興遺世脫塵
之想。自此曲折而上，經大溪流，小溪流，至磐陀石。再上至悟心洞，
飛來峰，拜經臺，觀音洞，善財洞，路幾二里，固已經數次曲折矣。
而極目千里，確有登東登泰之致。況乎遙觀大海，天水冥同，令人心
胸開廓，似非人間世者。然路徑未闢，登陟殊艱，頗為遺憾。夢坡居
士周慶雲者，宿根深厚，現行清高，世德相承，熱心公益。於癸亥秋，
壽值華甲，遂來天童，作諸佛事。以祈先亡祖禰，同生西方，現在
眷屬，俱增福壽。一日游玲瓏岩，見其山境勝妙，大暢所懷，而路徑
崎嶇，深拂興意。遂慨然發心修築，托其友方君佩紳經理，淨心退居
督工，以十閱月告竣。自玲瓏蓬前起，至善財洞止，計一百五十丈有
奇，需銀一千一百五十餘圓。又建石坊一座，需銀四百圓。乃名其經
與坊，皆曰甲壽。過大溪流，路傍有泉，亦名之為甲壽。竊謂甲者，
首也，既云甲壽，當無有超出其上者。以人生百年，如日過隙，留此
遺跡，以伴名山，冀彼來者，同皆著眼。或謂世間諸法，生滅無常，
稱為甲壽，豈即能不生不滅耶。須知佛法，無所不在，何得離世間法，
以說佛法。果知見此坊，行此經者，則此坊此經，即不生不滅無始無
終之佛法。昔世尊至因地布髮掩泥處，指曰，此處宜建一梵剎，時賢
於長者，持標於佛指處插曰，建梵剎竟，即時諸天，散華贊嘆。且道
建坊築路，與插標建剎，是同是別。若道是別，則古今豈有二致，若
道是同，則何得斥為生滅。夫法無生滅，生滅在人，有具眼者，見此
<pb n="396"/>
坊此徑，當必直下親見自己本來面目，其為壽也。盡未來際，亦無有
窮。其或未然，且依經所說，生信發願，念阿彌陀佛，求生西方，則
仗佛慈力，速得親證，甲壽之義，如是如是，具眼者當不以吾言為謬
也。

<h2>九江居士念佛林蓮社緣起碑記</h2>
　　念佛一法，乃如來一代時教中之特別法門，實為十方三世一切諸
佛，上成正覺，下化眾生之成始成終無上要道。今特立以為林者，緬
維遠公東林結社，開念佛之先聲，了義居士，深知此法契理契機，遂
於千餘年後，極力提倡，重興蓮社，追彼芳蹤。雖知自他智慧淺薄，
迷惑深厚，而不容已者，以人同此心，心同此理，倘能認真提倡，自
可同聲相應，固無所論其古今難易也。因茲不辭勞瘁，策厲進行，不
遺餘力，以冀遠近見者聞者，同皆興起，提倡舉行，以至遍周寰宇，
豈區區為此一處計乎。然宏揚佛法，道場為本，初則借寓他庵，不但
不能持久，而且地址偏僻，往來不便，遂於癸亥年，捨己住宅，為念
佛林，其願力之勇毅宏深，實為罕有。其宅四重，臨街一重，向租米
鋪，年得二百餘元，以供林中零用。二重作招待，及會計之所。三重
作大殿，中供西方三聖接引像，以常時禮拜瞻仰，臨終自易於感通也。
四重為淨土延生堂，備列捐款各人父母牌位，以期存則福增壽永，沒
則直登蓮邦。且各有樓，以為閱經坐禪之所。居士既發此心，同社之
人，悉生景仰，各隨其力而為培植，或造佛像，或置莊嚴，及諸供具，
凡道場所應用者，罔不備焉。從茲修持講演，既得其所，將見善信源
源而來，遠近各各相效，於以祛凡情而了佛性，挽劫運以致太平，生
為聖賢之徒，沒預蓮池海會。庶不負世尊說法，歷代諸善知識宏揚，
及了義居士捨宅提倡之一番大慈悲心，與自已即心本具之真如佛性也。
原夫淨土法門，理極宏深，唯佛與佛，乃能究盡。勿道博地凡夫不能
測度，即久證法身之菩薩，亦不能盡知。以故世尊說此法門時，十方
恆河沙數諸佛，出廣長舌，同聲贊嘆，普令眾生，同生信心，且深嘆
釋迦世尊能為甚難希有之事。世尊亦自謂我於五濁惡世，行此難事，
得阿耨菩提，為一切世間說此難信之法，是為甚難。而普賢菩薩，令
<pb n="397"/>
華藏海眾，同以十大願王，迴向往生，非成始成終之要道，能如是乎。
是故千經萬論，處處指歸，往聖前賢，人人趣向，如群星之拱北，眾
水之朝東也。念佛之人，能如是信，若不往生者，日月當逆行，天地
當易位矣，有是理乎。願見聞者，同皆勉旃。

<h2>五臺山秘魔岩中庵石窟接引佛裝金記</h2>
　　五臺，為文殊菩薩，與萬菩薩，歷劫常住之聖道場地，華嚴經名
為清涼山。蓋即此凡聖同居之地，在菩薩分上論，即是常寂光淨土，
圓離一切煩惑熱惱，究竟清涼也。秘魔岩秘密寺，乃木杈和尚。以木
杈直示祖師西來意處。凡聞名者，無不生景仰冀慕之心，況身歷其境
者乎。去寺不遠，曰中庵，旁岩建立。其岩高數十丈，其岩窟頗寬大
高深，就中塑一接引佛像，高二丈餘，極其圓滿莊嚴，蓋欲來者同禮
慈容，同念聖號，臨終同蒙接引往生西方耳。思泰大師，未出家前，
至此禮佛，發願為佛裝金，後出家受具。遂募諸善信，以了此願，共
用銀二百餘圓。祈予略將生佛同異之致，彌陀普度之慈，為之發揮，
以示來者。竊惟吾人一念心體，與佛無異，由迷而未悟，故其心相，
則天淵懸殊也。然相雖懸殊，體仍無異，如太虛空，虛明洞徹，了無
滯礙，由雲霧塵霾故，便成晦塞昏濁之相。須知即此正晦塞昏濁之時，
其虛明洞徹之體，仍復如故。是以諸佛憫眾生具此真如佛性，由迷背
故，反為起惑造業受苦之本。因茲多方引導，令其返本還元。求其下
手易而成功高者，無如信願念佛求生西方也。以眾生信願持名，感彌
陀慈悲攝受，故無論上中下根，同得仗佛慈力，往生西方，校比仗自
力斷盡煩惑，方了生死者，不可同年而語矣。以故佛為眾生現種種身，
以作得度因緣。須知此像，即佛真身，以眾生機劣，見之為像。以佛
而論，則身土不二，理智一如，何一法非佛真身，而況此萬德莊嚴之
妙像乎。蒲衣童子云，此山一草一木，皆具文殊智慧德相，豈此佛像
不具如來智慧德相乎。但以眾生機劣，應以像身得度，特現像身而為
說法耳。果能深信此理，不但此像即是真佛，而六道一切眾生，一一
皆是真佛。當憫其愚迷，多方開導，俾其同念佛名，同生佛國，待其
見佛聞法，證無生忍時，方知自己本來是佛，今始親證。彼以強陵弱，
<pb n="398"/>
殺彼之身，悅我之口，及互相競爭，殺人盈城盈野，不但不生痛傷，
而且以為得意者，其迷背罪過，無可為喻，其將來受苦，何其有極，
思之，誠可畏也。故謹以此理為全體是佛，而徹底迷背者告，冀其立
即醒悟，勿負如來現身接引之慈，則國家幸甚，眾生幸甚。

<h2>岳運生居士往生記</h2>
一切眾生，皆有佛性，皆堪作佛，但由迷悖自性，以致輪迴生死，
無有了期。如來欲令複本心性，隨順機宜，說種種法，然欲仗自修持
力，於現生中，做到真窮惑盡，以出輸回而了生死者，末世實難多見。
唯修淨土法門，無論上中下根，老幼男女，但具真信切願，以至誠心，
念佛名號，求生西方，兼以諸惡莫作，眾善奉行，待至臨終，即得蒙
佛接引，往生西方，則萬不漏一。以仗佛慈力，獲此巨益，如乘輪船
以渡海，非自己本事能然也。以故歷代諸菩薩祖師善知識，悉皆極力
提倡此法，以其是了生死之捷徑，成佛道之要法故也。岳運生居士者，
步雲之父也，名泰元，字運生，事親至孝，樂善好義，天性忠厚，無
所適莫。步雲於數年來，頗於佛法，生正信心，吃素念佛，唯誠唯謹。
因勸其父母，同皆吃素念佛，求生西方，並以顯淺易解之淨土書，為
之解說，令其常看。其父遂知自心本具佛性，但以惑業障蔽，不得受
用，幸有此仗佛慈力法門，俾我等少善根劣機眾生，於現生中，即得
橫超三界，高預九蓮，何幸如之。從茲心心憶念，冀遂所懷。至今七
月初，略示微疾，初八日早起，念佛畢，囑步雲速備衣棺，吾將去矣。
待衣棺備齊，乃沐浴著衣而臥，步雲戒其家人，切勿哭泣，令失正念，
同聲念佛，以助往生。又勸其父，隨聲心念，雖不聞聲，其口輒動，
久之遂止，蓋已去矣，又復念三小時，方始哭泣。而其父面帶笑容。
室浮異香。三日入殮，相貌如生，其為往生，可決斷矣。步雲日與家
人，靈前念佛，以冀蓮品增高，無生速證，藉報劬勞之恩，以盡人子
之分。又步雲以纔小職卑，薪水無幾，仰事俯畜，頗形拮据，向蒙其
表叔茅少甫將軍，貼補所需，此次衣棺葬費，皆系少甫所出。少甫公
正廉明，清風高節，忠於國而孝於親，推其遺愛，故能視步雲如子，
而步雲感其帡蒙，故亦視少甫如父。步雲吃素之因緣，實由少甫而始，
<pb n="399"/>
少甫若能由步雲而篤修淨業，吃素念佛，以期生入聖賢之域，沒歸極
樂之邦，則相得益彰，兩全其美矣，因並記之，以為世勸。

<h2>汪含章夫人往生記</h2>
　　道之在人，如水之在地，無處不有，苟不加參鑿之功，則其水決
難發現。眾生心性，與佛無二，由無明錮蔽，致佛性功德，莫由顯現。
故華嚴經云，奇哉奇哉，一切眾生，皆具如來智慧，但因妄想執著，不
能證得，若離妄想，則一切智，自然智，即得現前。如來一代所說，
皆為對治妄想執著之法藥，而念佛求生淨土一法，尤為圓頓直捷，以
其以果地覺，為因地心，故得因該果海，果徹因源。自法流震旦，一
切四眾，由念佛而往生西方，徹證不具佛性，以圓成覺道者，不知有
幾千萬億也。汪金章夫人者，江易園居士之德配也，宿根深厚，賦性
淑賢，其事父母，奉翁姑，相夫教子，律己持家，皆足為閨閣法。而
且居心仁慈，故於惠施貧乏，救放生命，每每行之。此諸善舉，悉由
勤儉而得，使其好逸妄費，將有自顧不暇之慮，況能濟人利物乎哉。
易園多年職任教育，唯欲培植真正人才，不惜心力，為之講授，積勞
成疾，於民國八年，臥病不起，醫藥罔效，勢甚危險，有友人以息心
念佛相勸，漸獲痊愈。既又遍閱佛經，方知佛為大聖人，其教有不可
思議之事，且悲昔之不知，幸今之得聞也。於是勸其父母，與其夫人，
並及兒女，同修淨業。由是夫人虔持佛號，兼誦彌陀普門大悲等經咒，
決志求生西方。去歲十月有疾，當痛苦時，輒錢大願，願速往生，見
佛聞法，證無生忍之後，乘佛慈力，回入娑婆，度苦眾生，心極墾切。
月晦之夕，語侍疾者，樓上佛堂，木魚聲甚清亮，屋床壁間，皆金字
經，光明照耀，汝曾見聞與否。又三日前，其姑夢金光滿室，光中菩
薩，不計其數，意謂其媳之病，當速痊愈。須知此皆淨業純熟，淨境
現前之象。至次日十一月朔未時，結跏趺坐，念佛而逝。逝後神色端
嚴，了無死相，通身悉冷，頭頂猶溫。先時兩腿腫脹，不能動屈，及
至將逝，遂如平時，故得跏趺而逝，如入禪定也。易園率其兒女，並
諸道友，至誠念佛，助其往生，過五句鍾，方始安置。設祭待客，概
不動葷，村人欲送公祭者，易園止之，令每日來一班人，念佛一期，
<pb n="400"/>
約二句鍾。一則免人虛費，二則實益亡人，三則曲引諸人，同種善根
四則冀開風氣，普播佛恩，實為喪事最善新例，凡有信心者，各當依
行焉，殯殮之後，易園以書寄普陀法雨寺，並匯百圓，祈<le>光</le>相宜為作
佛事，以祈未往生則即得往生，已往生則高昇蓮品。<le>光</le>令念佛堂十六
人，打一佛七，又為開示念佛法門之利益，與易園居士之真誠，諸師
聞之，悉皆竭誠盡敬。至三七日，其姑祝曰，媳逝多日，生西也未，
願託夢見告，以慰我心。是夜其子有朋，夢信報紛至，乃取一信，往
樓上佛堂看。見佛堂中懸一大燈，光明四徹，遠逾電燈，開函見畫一
張，中有大紅蓮華，華有臺座，華下列小字兩行，不復記憶，周圍有
眾多小華，華下之水，其色如銀，此日即法雨佛七圓滿之日也。得此
數徵，可知決定往生。夫眾生之心，與阿彌陀佛之心，覿體相同，若
以信願憶念相感，必致彌陀慈悲誓願攝受。故此間發心念佛求生西方，
西方七寶池中，即生一朵蓮華，倘精進不退，則其華漸見廣大，待至
其人臨終，佛與聖眾，即執此華，接引往生。宋荊王夫人，篤修淨業，
姬妾使侍，無不率行，有一姬妾，無疾化去，夫人夜夢亡妾，殷勤致
謝。又引其西行，見一寶池，其量廣大，中一大華，光明殊勝，妾曰，
此夫人生處也，其中周圍所有之華，皆蒙夫人教，及展轉相教以發心
者。夫人醒已，悲喜交集，未幾，值誕生日，念佛立化。有朋所夢，
與此相仿，但汪夫人無荊王夫人之功夫，及化導之權力，故其境遠遜。
而有朋未到淨業純熟之時，故只見其畫，不能親見其境。以如是因，
感如是果，因不虛棄，果無浪得，於此益信。願見聞者，各共勉旃。

<h2>徐母楊太夫人生西記</h2>
一切眾生，皆有佛性，皆堪作佛，固無論天人修羅鬼畜地獄，況
男女貴賤，智愚賢否乎。其昇沈六道，輸回不息者，由迷之淺深，與
業之善惡，以為因緣，而一念佛性，固未嘗因此或有增減也。以迷而
不知，不但不得受用，反承此佛性功德之力，作起惑造業，因業感苦之
本。豈不大可哀哉。如來愍之，令其返迷歸悟，斷惑證真，以迄親證
本具佛性而後已。又以眾生無力斷惑，縱有修持，不能現生即了生死，
再一受生，多皆迷失，則盡未來際，解脫無期矣於是以大慈悲，特
<pb n="401"/>
開一信願念佛求生西方法門，俾一切若凡若聖，同於現生，仗佛慈力，
了生脫死，校彼專仗自力者，其難易遲速，天淵懸殊也。以故自古迄
今，緇素四眾，修此法門，往生西方者，不勝其多，即近時亦常見之。
安徽石<little>（石隸）</little>縣徐母楊太夫人者，徐居士國治之生母也。其性情孝
慈柔善，明敏果決，事父母，事舅姑，相夫教子，持家處事，一一皆
悉堪作閨閣典型，女流師範，方之古烈女母儀，賢仁，明智諸傳，殆
無愧焉。幼即奉佛，老而彌篤。其子三，曰國華，國鈞，國治，各受
職於政商二界。國治在天津，欲長侍膝下，於民國十年，迎養至津，
遂持長齋，受優婆夷戒。從茲念佛益精進，頗有瑞徵，恐不求一心，
專希瑞相之愚人受病，故不錄。是秋，安徽水旱奇災，省長電調國治襄
辦賑務，以八年在京，辦有成績故也。國治不忍遠離，夫人責以大義，
促令速去，以救災黎。國治在皖年餘，夫人有病，不許書信言及，恐遠
道來省，致誤賑務，並囑國華國鈞勸募，以已私蓄，傾囊相助，蒙大總
統題頒匾額，與慈惠徽章。十一年賑務畢，皖憲仍縶維國治，乃復迎養
皖垣。以年已七十有四，精神衰頹，親戚中有勸開齋者，夫人曰，我
寧茹素而死，決不食肉而生也。至今春，病日篤，而神智清明，念佛
不輟。謂國治曰，餘於世事，艱苦備嘗，故無戀慕，心中唯有念佛一
事而已。又曰，每一發熱，痛苦異常，一想到西方極樂世界，則頓覺
清涼矣。二月廿一，命請僧來寓念佛，以助往生。令將已衣物，盡行
變賣，供養三寶。問國治曰，何日去最好，國治答以後天是齋日，最
好。歷數時曰，餘已見釋迦牟尼佛，及在津所供之佛菩薩，何獨不見
接引佛乎，國治曰，時至則見矣。次日，仍復隨僧念佛，至廿三黎明，
念佛僧福海師曰，夫人神志氣象如常，一二日內，尚不能去。至巳刻，
國治請一接引佛供床前，曰，阿彌陀佛來矣，夫人聞之，生大歡喜，
起坐瞻視，高聲念南無阿彌陀佛數聲，即結印含笑而逝。國治與諸師，
及眷屬，猶高聲念佛三句鍾，始舉哀，及沐浴換衣。香氣馥郁，有友
來吊，於門外即聞之，嘆為希有。三日入殮，面貌比生時更加光彩，
頂猶微溫，四肢柔軟，以數珠置手中，乃屈指握之。猗歟懿哉，若夫
人者，可謂宿根深厚，現行精純，又得其子國治，多方輔助，故令淨
業成熟，得遂往生之願。世之不念佛者不必論，即志心念佛者，其子
<pb n="402"/>
女多皆於將終時，號哭洗濯換衣等，俾彼既生悲傷，又生鎮恨，遂致
打失正念，仍復永劫輪迴於三途六道中，莫之能出。彼猶自謂為盡孝，
不知誤親往生之罪，校殺親為更甚，而舉世不知，良可悲傷。國治法
母慈仁奉佛，故長齋學佛，屢辦賑務，悉皆竭盡心力。今夏來山，以
夫人行狀見示，祈為作記，以為後世子孫遺範。餘以固陋冗忙辭，後
復函祈，因約略敘其平生，而於末後事實，稍加詳悉，冀世之為人母，
為人子者，咸取法焉。

<h2>陸西林居士感應記<little>（民國十五年孟秋）</little></h2>
觀音大士，恩周法界，隨類現身，尋聲救苦，多有深蒙加被，而
不自知者。今夏五月，以所印之觀世音菩薩本跡感應頌，寄蘇州西林
居士陵壽慈。彼閱至第二卷救苦門，不禁有感於中。方知幼時難地獲
生者，皆大士慈力加被也。遂略敘其事，函致於<le>光</le>云：「予家太倉，少
孤，賴祖母寡母教養。母持觀音齋，常誦觀音經大悲咒。咸豐十年，
予年十四，值屢陷各城，從母胡太君，挈吾家三口居鄉間伊宅，未幾
城陷。予攜篋有大悲懺，從母之妣張太君，命予鈔其咒文，由是記
誦不忘，日念若干遍。及從母他徙，即依三圖毛姓親戚住。至秋，賊
大出，肆掠焚殺。一日午餐，適賊至。祖母年高不能逃，予隨母逃向
後園竹叢中，賊持矛後追，予母子急跳於河，適有樹根，且捉以待，
見賊向竹中亂戳一陣而去。聞背後人聲，回顧見數賊立河乾，搖旗呼
哨，若絕不見吾母子者，少選賊去，乃出。及今思之，猶不勝惴惴焉。
次年十月，將絕糧，貸錢千四百，僱船往璜涇訪族祖竹樓翁。未至而
日已暮，船夫推予上岸，並擲所攜物於岸而去。日暮途窮，無可為計，
不禁痛哭。村媼袁太君憐之，令宿其家。次日命其子伴予謁竹樓翁。
翁固貧士，急公好義，有聲庠序，聊借行醫，以期糊口。一見甚歡慰，
許為設法，令多待幾日，遂居袁氏月餘。及翁資籌妥，送登海船，因
到上海，承親戚引至南門外翠微僧舍，時李相國統兵駐此，得由庸書
以進。太平後遷居蘇州，勉成家業，得免為溝中胔，幸哉。感念從母，
袁媼，及族祖之恩德，不啻生死肉骨，終身不敢忘，猶不知經咒之感
應也。今讀大士感應頌諸事跡，始知脫離鋒鏑，每遇急難，輒逢善人，
<pb n="403"/>
皆由吾母持齋誦經，感菩薩大慈悲神力覆護之所致也。普門品云：「心
念不空過，能滅諸有苦，於苦惱死厄，能為作依怙，信然。爰追述之，
冀一切善信至誠念菩薩名，及觀世音經，大悲神咒，自可逢凶化吉，
遇難成祥，以及業消智朗，障盡福崇，生入聖賢之域，死登極樂之邦
云。願法師愍我愚誠，作感應記，附入文鈔，普令同人，咸生正信，
共沐慈恩。夫西林居士，宿植德本，現行淳淑，多年以來，長齋奉佛，
修持淨業。年已八十，精神強健，遇有公益，雖數裡遠，皆悉步行，
人力車等，概不肯乘。目力甚好，能寫小字。<le>光</le>四月至蘇，數來談敘，
其謙卑自牧，為現今所無。彼自幼屢蒙大士冥垂加被，故有今日，然
猶未徹知其所以然。則世之受慈護之恩而不知者，蓋多多也。譬如杲
日。普照萬國，盲人雖荷日光生成，以未曾親見光相，遂謂為無，則
其負照臨之恩也大矣。愍世愚迷，錄以為記。

<h2>烏尤山寺新建藏經閣記<little>（山在四川嘉定樂山縣）</little></h2>
　　佛法大無不包，細無不舉，凡十方世界之大，一念心性之微，淑
世善民之嘉謨，超凡入聖之懿范，無不徹示原始要終所以然之極致。
其道大理微，文深義廣，欲闡揚其旨趣，則罄海墨而莫窮其妙，若玄
會其圓詮，則覓一字而了不可得，雖聖人有所不知，豈凡情所能測度。
是以舉行其法，天地鬼神悉無所違，故古今首出庶物出類拔萃之人，
莫不殫精修持，極力流通，以期自他同得實益焉。綜舉如來一代教典，
分為三藏，藏者，深固幽遠，無窮無盡之謂。凡佛所說大小乘經，名為
經藏，凡佛所制大小乘律，名為律藏，凡菩薩聲聞所著釋經宗經諸論，
名為論藏，此皆自佛國請梵本至此土翻譯者，約五千餘卷。自大法東
來，諸宗崛起，代有高人，或著疏以釋經，或宗經而造論，以及種種
語錄傳記，凡屬宏揚法道之著述，皆續之於後，名為續藏。然古德著
述，類多遺軼，入藏者乃百千分中之一二耳，而其多已至二千餘卷，
況未入藏而舉世流通者，更難悉數也。巍巍義山，洋洋法海，隨人資
稟而為研窮，莫不皆得見真空而徹法源，以復其本具之佛性焉。烏尤
山寺者，西蜀著名之勝地，觀音現化之道場也。自唐惠淨上人開山以
來，歷千餘年，宗風不墜。雖琳宮紺殿，稍遜往昔，而乘戒俱急，竭
<pb n="404"/>
誠禮誦，今昔固無二致，非所謂地靈則人傑乎。傳度大師，住持此山，
凡百廢墜，漸悉修理。既建彌陀殿，以為專修淨業之所，又建此閣，
用供所請頻伽書冊藏，以為研究佛法之據。其藏字小，不利老人，擬
後有大施主，當入都請梵本大藏，以期普得讀誦而研究焉。其為法為
人之誠，於此可見其概。其閣五楹兩層，備極莊嚴，所費約三千數百
圓，皆遠近檀越感度師之德，而歡喜佈施者。工成，致書於<le>光</le>，命為
之記。竊惟一大藏教，義理無盡，而法不自宏，宏之在人。譬如大富
長者，庫藏眾多，設使其子不知，則無從得其受用，殆與貧賤人子，
了無有異。倘能知之，則用以自奉，並以周濟一切，無不稱己所欲，
而悉充足，其藏仍復不減絲毫，以此寶藏，是無盡藏，取之不盡，用
之不窮，盡未來際，無或罄竭。所願一切四眾，同皆探此寶藏，以自
利利他，則燈燈相續，明明不絕。庶不負如來說經，諸祖宏法，度師
建閣，檀信次助之一番至意矣。凡我同倫，各自勉旃。

<h2>烏尤山普同塔記</h2>
　　眾生一念心性，與佛無二，由妄執故，遂成天淵懸殊如來愍之，
令修四念處觀。一觀身不淨，二觀受是苦，三觀心無常，四觀法無我。
此觀若熟。我執即破，我執既破，法執亦亡，見思二惑因茲而斷，便
可以超凡入聖，了生脫死，往生淨佛國土，修習菩薩行願，以期上成
佛道，下化眾生而後已。其有根機陋劣，現生未能如是者，待其死後，
火化其身。俾彼了知五蘊本空，四大非有，一靈真性，徹底圓彰，既
不屬於見聞覺知，亦無所謂我人眾壽，庶解脫乎業累，以親證夫真常。
是以古之在家通人，多皆依此送終，不獨僧眾為然也。以其既令亡者
得其解脫，又令存者悟其本空，其利益殊非淺鮮。既化之後，設道德
高超者，必有堅固不化之舍利。即無舍利，其燼餘之朽骨，悉安置於
普同塔中，亦若生居叢林，參隨海眾，凡聖同居，藉資熏陶。靈骨既
多，必有神超淨域，業謝塵勞，蓮開上品之華，佛授一生之記者。與
之同居，如蠅附驥尾，亦可直達千里。亦如水歸大海，悉捨本名，同
一咸味矣。此普同塔之所由來也。嘉定烏尤寺，自唐惠淨大師開山，
至今千有餘年，歲月既久，其普同塔亦已坍塌破壞。幸傳度大師，住
<pb n="405"/>
持其中，力振蓮宗，既令存者修淨業以同生西方，又欲亡者得樂所以
共入海會。用是募諸善信，以成其事，命<le>光</le>作記，以發揮其義意。爰
為頌曰，眾生受生死，皆由執有我，因茲起三毒，如蛾爭赴火。試觀
念未生，我究居何所，即令既生後，我究屬甚麼。既不屬根身，亦不
屬識心，以根無所知，識心因物移。眾生不了故，逐妄而迷覺，認此
妄想心，常受生死縛。如來垂慈愍，令觀我本空，既知我空已，諸法
盡消融。況復經火浴，四大悉分散，五蘊原無有，我從何處現。從此
證無生，真我方覿而，普願法界眾，同作如是見。

<h2>創建菩提精舍緣起碑記</h2>
淨土法門者。十方三世一切諸佛。上成佛道，下化眾生，成始成
終之法門也。以如來所說一代時教，種種法門，皆須修持功深，親到
業盡情空地位，方可了生脫死，超凡入聖。若惑業未盡，則生死輪迴
決定莫出，縱有修持，只得世福，及作未來得度之緣種而已。此系仗
自力以了生死者之難也。淨土法門，則以深信切願，持佛名號，求生
西方。兼以敦篤倫常，恪盡己分，諸惡莫作，眾善奉行。以己信願，
感佛慈悲，感應道交，故於臨命終時，即得蒙佛慈力，親垂接引，往
生西方也。固無論惑業之有無，功夫之淺深，但具真信切願，雖罪業
深重者，尚能出此三界，登彼九蓮，況戒善齊修，定慧均等者乎。此
系全仗佛力，兼仗自力以了生死者，故於一代時教法門之中，名為特
別法門，不得以通途仗自力法門並論也。良由以果地覺，為因地心，
故得因該果海，果徹因源。以故千經萬論，處處指歸，往聖前賢，人
人趣向。以其為了生脫死之捷徑，超凡入聖之妙法故也。溯自大教東
來，廬山遠公，創開蓮社。與僧俗一百二十三人，精修淨業，咸得往
生。自後代有高人，為之提倡，而天台，清涼，永明，大智等，其發
揮闡揚，尤為不遺除力。由是蓮風遍及中外，因茲出五濁以預海會者，
又何可以算數譬喻而得知其數哉。近來世道人心，愈趨愈下，凡懷懮
世之心，欲為救援者，莫不以歸心佛法，提倡因果報應及戒殺護生，
信願念佛，求生西方為志事。傅裕齋居士，宿植德本，性行淳和，以
職任商業，未知佛法。去歲訪友至杭，夜宿常寂光蘭若，聞眾僧念佛
<pb n="406"/>
聲，直同甘露灌頂，醍醐沃心，慶快之忱，非言可喻。因茲觸動宿根，
即欲與同志，隨分隨力修持此法。乃與丁甘仁，倪大椿，譚步韶，嚴
子良，孫良臣，傅裕經，傅庭芳，沈晉鏞，金益如，林雙泉，陳載峰，
莊海濤，李述初，吳祖昌，譚子臨，譚石卿，譚海秋，譚竹馨，羅稚
雲，謝崇華，田玉樹，傅夢弼，譚肇貴等商，擬於杭州西湖，建一精
捨，以作現在隨力修持，老來專心辦道之所，僉稱曰善。遂購地建
築。不二年而工竣，因名之為菩提精舍。其基地二畝六分七釐，共為
兩進。前為大殿，五間，中供西方三聖，旁供十八羅漢，以作念佛禮誦之
所。後閣五間三層，上層三間，中供三聖尊像，旁供二十四人祖先牌
位，以顯會預蓮池，常侍彌陀，即得親證無量光壽之體用，不生不滅
之佛性。其前後次序，悉以當人之年齒為準。兩旁及中層，分裝房間，
以作諸人靜修之所。下為客廳，旁作養心堂，以備高人傑士暫時憩息。
其宗旨大綱有五。一本精舍，原為社友各有職業，不能常住專修，因
禮請真心辦道之戒僧七位，常年修持，每日二時課誦，三時念佛，以
為諸社友乘暇來此修持之嚮導。衣單食用，通歸社友攤任。二本精舍，
乃二十四人公同建立，公同經管，將來繼管之權，每人只傳一房，須
擇其性質與佛法相應者，其餘子孫，概不過問，以免支派蕃衍，無處
安居，及人各異見，或致紛爭耳。三本精舍，原為自修而設，與寺廟
性質各別，不得應酬社外人經懺佛事，即逢年節，亦不任人燒香，唯
社友或有祈禱，或有追薦，則無所礙。四本精舍，以專修淨業清淨持
戒為主旨，葷酒不許入門，凡下棋打牌，以及與佛法相違之事，一概
禁止，凡諸社友，各宜自勉。五本精舍，原為社友靜修而設，其居住
日期，隨己心意，唯不得攜帶女眷，及小孩等，設或家眷欲來瞻禮，
固無不可，但須節日便去，決不許女眷住宿，以期無妨清修，息世譏
嫌，俾菩提二字，得以光大而擴充之，則為幸大矣。綜此僧俗修持功
德，上祈各人歷代祖宗，現生父母，消除無始惡業，增長殊勝善根，
預蓮池之海會，證本具之法身。又祈凡住此念佛諸師，及各社友，與
諸眷屬，三障冰消，五福雲集，生入聖賢之域，沒歸極樂之邦。又祈
見者聞者，各各效行，共轉凡心，以成聖智，則禮讓興而兵戈永息，
忠恕起而物我同觀。庶天下太平，人民安樂，唐虞盛世之風，便可見
<pb n="407"/>
於今日。而人皆可以為堯舜，人皆可以作佛之語，悉得其實證焉。此
諸居士創建精舍，題名菩提之本心也，因略述之。

<h2>創建西方三聖殿功德碑記<little>（代華德師撰）</little></h2>
　　阿彌陀佛，乃法界眾生之無上慈父，險難惡道之第一導師，因中
發四十八種之誓願，果上獲超諸數量之光壽。端居蓮邦，分身遍十方
剎海，普攝含識，即生證三德涅槃。至若觀音勢至，二位大士，則現
身塵剎，尋聲救苦，攝念佛人，歸於淨土，輔弼彌陀，度脫眾生，與
樂拔苦，咸令究竟。三聖恩德，深廣無量，雖天覆地載，莫能喻其萬
一，縱粉身碎骨，何由報其涓埃。<little>（衲）</little>忝為弟子，莫闡宏猷。欲令闔
院僧眾，專修淨業，擬創極樂世界，三聖寶殿。而資斧空乏，不克如
願，幸有信士洪慶齋，仝室戈氏妙芳，夙植德本，篤信佛乘，仁慈居
心，宏護為事。率女王洪氏，外孫王天賜，慨施多金，助成勝事。故
得金容舒輝，法輪常轉，功德利益，何可名言。唯願三聖垂慈，冥顯
加被，俾彼本施主，及諸助緣者，各各現世災障潛消，備膺五福，臨
終形神俱妙，高登九蓮。先亡祖禰，咸昇極樂之天，後代兒孫，悉入
仁壽之域。因書緣起，用勒貞黫，俾後之安居修行者，知淨土法門之
所以廣大，決志求生，三聖道場之何由成立，福資檀越云爾。

<h2>螺頭廟東照寺重修地母廟碑記</h2>
　　普載萬象，不生分別，普生萬物，以給人用，而且不矜其功，不
望其報，地之恩德，可謂廣大週遍搏厚悠久而莫能名焉。聖人立法，
凡法施於民，以死勤事，以勞定國，以及御大災，捍大患者，皆設祠
祀之。況吾人畢世所依而生之大地，可不特建殿宇，莊嚴儀像，常以
香華燈燭供養，以少舒報恩之心，恆致如在之誠乎。此東照寺地母廟
之所由建也。言地母者，即佛經所謂主地神也。蓋以生長萬物，若母
之養育兒女，故俗稱為地母，實非專現女身者。按華嚴經世主妙嚴品，
主地神有佛剎微塵數之多，雖有從他方世界來者，然只此大地，亦非
一神所主，殆各有疆界耳。又凡屬神只，皆有陞遷進退，如世官僚，
官著官名，則永不更改，其人則進退攝謝，了無一定。非如倉頡，孔
<pb n="408"/>
子，關帝，文昌之專屬一人也，董事葉昌雲，以地母廟建立已久，將
欲傾覆，募諸善信，得洋若干元，住持慈寬，又助一半，遂得殿宇法
相，悉皆重新，將欲立石，祈敘大義。易曰，地勢坤，君子以厚德載
物，人能居心行事，有如大地，施恩不求報，受辱不懷鎮，但盡我之
天職，不計人之順逆，如是之人，生入聖賢之域，沒登極樂之邦。如
持地菩薩，以平地故，心地遂平，得證圓通，將來尚復成無上道，教
化九法界一切眾生，如天普蓋，似地均擎，無有一人，不在鈞陶化育
之中。此觀象修道證心成佛之大利益，願諸閱者，咸注意焉。

<h2>今彩大師往生記</h2>
　　今彩大師，俗姓方，江西雩都縣人，宿有善根，少即戒殺吃素．至
三十後，深厭五欲多苦，三界無安，遂出家於福建長汀縣報恩寺。具
戒後，專志苦行，於贛州光孝寺執香燈，精潔虔恭，凡見之者，皆嘆
其誠。惜常住物，如護目珠，日以禮拜念誦為事，時無虛棄，為寺眾
所欽敬。繼欲專修淨業，徙寧都深山石室中，架松為座，聚草作褥，
種薯為食，補衲為衣，其為苦行，人所難堪，師恬然適意，以道為樂。
久之，有造訪者，施以銀錢，則卻之不受，若與敝衣粗食，則便受之。
素性孤潔，不立徒眾，有重其德者，代為收四人，實皆未與同住。一
徒名德緣，廟稍豐裕，念師清苦，再四哀懇，接回供養。未幾，復往
蓮花山，自以木板隔一小屋而居，寺眾尊其道行，聽伊自便，終日閉
戶誦經念佛，除早午二餐外，魚磬之聲，朗朗不輟，數十年如一日。
由是緇素信慕者眾，每有誠心供養衣履<little>（貝親）</little>施，不容推卻者，隨
即供佛供僧，為彼作諸功德，隨身僅留十圓，以備命終焚化之費，其
清苦自甘，解脫無著，有如此者。凡造訪者，無論緇素，均示以娑婆
惡濁，極樂清淨，急求出離，是為要務。然須明因識果，修行世善，
謹守禁戒，誦經念佛，內外如一，始終不變，方有冀望。從無一言，
涉及世間福樂者。民國七年戊午，年七十四，十月初，示微疾，至初
四日，斷飲食，念誦如常，夜深遂息。初五侵晨，寺眾不見師起，叩
之闃然不應，入室視之，已端坐化去。左手仍執引磬，一如平昔念佛
時，頭略低垂，面帶笑容，與生無異。寺眾觀之，贊嘆不已，僉云：「
<pb n="409"/>
師平日有若是之行履，故致斯時得如此之景象，其神超淨域，質托寶
蓮，可以決定無疑矣。其徒德森，為餘言之，切念末世僧人，每多懈
怠，唯貪利養，不修道業，若師者，真可以為末世楷，因筆以記之。

<h2>趙尊仁居士往生記</h2>
　　趙尊仁，法名培庚，如皋馬塘市人。年三十餘，素業商，其性情
淳篤無偽，其作事果決率真。近數年來，得聞淨土法門，深生信心，
日以念佛求生西方為事。置商業，專辦慈善公益事，極其認真。由是
倡辦濟生分會，及佛經流通處，凡有善舉，力能為者，無不為之。地
方路燈，親自早收晚送，不以為勞。一方之人，皆服其誠，彼以誠感，
眾以誠應，凡所勸募，無不隨願圓成。民國十五年冬，身嬰篤疾，力
疾提倡佛七，以祝世界太平，訂於臘月初二日起七。至初八日圓滿，
請掘港西方寺范成師主七，其經濟皆善信所自送，入會念佛者，四十
餘人。居士雖帶重病，其念佛益精進，若無病者，至初六日下午七句
鍾，竟念佛坐逝。在會諸人，益加懇切念佛，助彼往生，過數小時，
頂猶溫，形色與生無異，於以見彌陀願力，眾生心力，兩皆不可思議。
良以真如佛性，眾生本具，特仗因緣啟發耳。如種子已布於地，一經
時雨，隨即發生萌芽。彼世之以本具佛性之力，日馳逐於貪鎮疑殺盜
淫中，譬如以隨意雨寶之摩尼珠，置於圊廁，則無所受用矣，可不哀
哉。聞居士之風，能不愧死。

<h2>沙健庵居士往生記</h2>
　　沙健庵，名元炳，江蘇如皋人。其品行操持，文章道義，皆足以
為末世楷。其學重躬行，不尚詞章，其志務儘分，不慕榮寵，以故登
太史第後，家居奉親，冀盡子職，不入仕途。初未知佛為何如人，經
具何如義，循襲乎韓歐程朱之說，謂佛法為聖道害，而於國於民，皆
無所益也。逮辛亥後，悶極無聊，常存超出此世界想。試取佛經讀之，
見其義理精微奧妙，圓融超脫，始知佛為大聖人，其教有不可思議之
事，若出幽谷，得睹天日，不禁喜極而悲，惜數十年拘墟之陋。從茲
潛心研究，受持讀誦，以冀親證本有佛性，不致常為六道輪迴中人。
<pb n="410"/>
民國十二年癸亥，年周花甲，厭世之心益切，適諦閑法師蒞如講彌陀
經要解，親預法筵。遂知淨土橫超法門，為等覺大聖，逆惡小凡，同
於現生，仗佛慈力，出此娑婆，登彼極樂，隨已根性，而得證入之道。
於是專修淨業，以期往生。次年崔益榮來山歸依，與<le>光</le>言居士之學問
修持，因令持文鈔以相贈。次年陳正有以所作斥喪中食肉飲酒論見示，
據經引史，明辨以晰，知居士學有根柢，志希聖賢，雖未相見，而彼
此各皆心許為神交矣。去夏聞<le>光</le>至滬，即欲來見，以病不能出門，未
果，猶期異日來山請益，迄至將終前，與友談論，引為憾事。然既生
西方，親炙彌陀，參隨海眾，未見一粥飯僧，又何所歉。至秋，左腋
患癰，繼以咳血，入冬益甚，中西醫均無效，得無以修持力，轉重報
後報，為輕報現報，以了宿業乎。至臘月十一，遂臥床不起，乃將生
平著作，付門人項本源，黃文浚，略囑咐家事。頗悔從前改廣福寺為
議會，遷移佛像，有贊成之過，命其子進，出三千金，於東門廣慧庵，
改建佛殿，以贖前愆。又令家中眷屬，日夜輪班，在床前念佛，即至
臨終，亦復如是，不得預為洗濯換衣，及哭泣等，殮以布衣，勿用綢
緞。喪中無論祀神待客，勿用酒肉，吾嘗作論斥世，汝等切勿隨順惡
俗，陷我於罪。又令請僧助念，必期仗佛慈力，往生西方。於床前設
香案，供阿彌陀佛接引象，面對慈容，口念心憶，專精一致，概不提
及餘事，二十四夜，病益殆，僧眾咸來助念，居士正念分明，聲默相
隨。延至二十六，雖不聞聲，口恆翕張。午後氣益促，家人及僧眾念
佛聲益淒緊，至酉時，遂溘然而逝。頗有異香，大眾念佛益烈，逾二
時頂猶溫，直至天明，始停佛聲，為拭體著殮服，舉哀，其子能奉命
無違，可謂真孝。噫，若居士者，可謂宿根深厚，見地高超，言行相
應，內外一如。據數年來之修持，及平素之信願，臨終之景象，殆中
品上生者乎。以孝養父母，行世仁慈，具真信願，攝心淨念故也。然
一得往生，當必地登不退，忍證無生，漸次修習，以至圓滿菩提而後
已，又何歉憾乎哉。茲撮取其徒項本源，其子進，並吾徒崔益榮所述
而記之，以期後之輯往生傳，及隱士事跡者，有所本云。

<h2>沈翊仙居士脫難記</h2>
<pb n="411"/>
佛視一切眾生．猶如一子．愛無偏黨．常欲度脫。
以一切眾生．皆有佛性．甚堪作佛．故雖絕無信心之一闡捷輩．
亦無一念棄捨之心。機緣若到．自可生信歸依．依教修持．
以迄斷惑證真．了生脫死也。故楞嚴經云．十方如來．憐念眾生．
如母憶子．若子逃逝．雖憶何為．子若憶母．如母憶時．
母子歷生不相違遠。若眾生心．憶佛念佛．現前當來．必定見佛．
去佛不遠．如染香人．身有杳氣。法華經云．若有無量百千萬億眾生．
受諸苦惱．聞是觀世音菩薩．一心稱名．觀世音菩薩即時觀其音聲．
皆得解脫。又云．是觀世音菩薩．于怖畏急難之中．能施無畏．
是故此娑婆世界．皆號之為施無畏者。良由眾生之心．與佛菩薩之心．
覿體無異．但以眾生迷昧．背覺合塵．致使彼此閒隔．莫蒙覆被。
倘背塵合覺．一心稱名．自然感應道交．垂慈加被．雖遇險難．
亦得無虞也。安徽沈翊仙居士．向不知佛．丙寅春．金陵起金光明法會．
遂入會隨喜．讀金光明最勝王經．覺義理精妙．願常受持。
因請一部．日誦一卷．十日一周．周而復始。夏閒從軍贛地．
軍事紛繁．不能誦經．但默念阿彌陀佛．及觀世音菩薩聖號而已。
八月贛戰失利．全軍覆沒．唯彼一人．得全身命。方知佛慈廣大．
感應無差．柰芸芸眾生．不但不生信向．反從而毀謗之．致令無緣大慈．
同體大悲．莫由親受。喻如杲日當空。普照萬邦．彼戴盆者．
莫見光相．可不哀哉。後得印光文鈔．乃知淨土法門．為一切若凡若聖．
現生即得了生脫死之道。仗佛慈力．橫超三界．校彼仗自力斷惑證真豎出者．
其難易天淵懸殊也。冬初歸家．特闢靜室．供佛．及觀音聖像．晨夕禮念．
以期消除宿業．增長善根．生為三業清淨之人．沒登九品寶蓮之位。
以書致<le>光</le>祈為作記因將佛菩薩平等大慈大悲愍念眾生及
兼生向背不同致有得受覆被與否之義．書以贈之。以冀無信心者．即生正信．
有信心者．益加修持。務必敦篤倫常．格盡己分．克己復禮．閑邪存誠．
眾善奉行．諸惡莫作．生為聖賢之徒侶．沒入如來之封疆。倘人各如是．
則爭兢消滅．禮讓興行．天下太平．人長安樂矣．何幸如之。願見聞者。咸諦信而力行焉。

<h2>永春重修東關僑觀音靈感記</h2>
<pb n="412"/>
　　觀世音菩薩，誓願宏深，慈悲廣大，遍周塵剎，隨類現身，尋聲
救苦，度脫眾生。由是凡通衢要道，多建廟宇，以期往來之人，親睹
聖像，生恭敬心，庶可咸蒙慈覆耳。福建永春，古稱桃源，山川秀麗，
民俗淳樸。邑東十里，地名東關，與泉州南安毗連，有溪橫其間，寬
若千丈。宋時即建石橋，以利行人。然水甚衝激，遇大風雨，橋輒傾
圮，每數十年，或百年，橋必重修，具載縣誌。邑人崇奉佛教，於橋
正中建亭，供觀世音菩薩聖像，令來往者，同種善根。清光緒三十四
年，歲在戊申，洪水為災，橋全毀滅。當將毀時，適值半夜，風雨洪
暴，橋頭一店主陳某，年五十餘，頗好善信佛，已熟寐矣，忽聞叩門
聲甚厲，大呼速往橋上捧菩薩出，遂驚醒，而叩聲益厲，連呼速去。
急開門，則了無有人，見水勢洶湧，橋搖蕩有聲，若將僕者。風雨撲
面不之顧，馳往橋亭，捧菩薩出，甫離橋，聞崩裂聲，則橋正中一段，
已隨波浪去矣。其人言，初亦不知何以能奮勇如此，殆有神助者然。
噫，異矣。邑人李元賢之父繼如公，經商星洲，家道頗豐，熱心公益，
乃輿星洲僑友，倡捐重修。至民國甲寅，橋始告成。迨至丙辰，又遇
風災，橋亭與梁木毀焉。鄉民遂奉菩薩於附近廟中，而世道荒亂，橋
事無過問者。元賢之母黃太夫人，往廟燒香，經過其地，惄焉傷之，
意欲重修。夜夢菩薩，現金色身，璀璨莊嚴，語之曰，唯汝能為我重
修此橋，並以祀我，可速為之，以福汝子孫。由是觀之，足見菩薩唯
以利益眾生為念，而一見聖像，即種將來成佛之善根，故特示修橋，
而兼令供奉聖像也。太夫人遂馳書諭賢，備款復修。乃舉邑人某某董
其事，至癸亥二月工竣，當地人士，為懸匾聯頌之。仍奉菩薩於橋亭，
由是因緣，香火益盛。在昔董事某君，近至星洲，言及菩薩之靈，邑
人僉欲立碑於亭，一以彰菩薩之靈跡，一以啟後人之熱心。元賢以此
事有關於邑人之善根者甚鉅，遂函祈<le>光</le>作。語云，非是父不生是子，
又云，卻知其父視其子，此橋初由繼如公倡修，次由黃太夫人重修，
元賢恭承父志，恪奉母命，不惜鉅款，以期悅親心而利邑人，其心固
與菩薩普度眾生之心，有相契焉。世之欲蒙菩薩加被，冀其滅災障而
增福壽者，當於篤行孝友，利人利物中求之，則求無不得矣。

<pb n="413"/>
<h1>雜著</h1>
<h2>潮陽佛教分會演說一<little>（代了清師作）</little></h2>
我，大覺世尊釋迦牟尼佛，塵點劫前，早成正覺。為度眾生，數
數示生，頻頻現滅。且據此番出世，在周昭王二十六年甲寅，示生於
中天竺迦毘羅衛國淨飯王宮。其母摩耶夫人，於四月八日入毘嵐尼園
游觀，見無懮樹華盛開，以右手攀枝欲取，世尊即於右脅誕生。隨即
一手指天，一手指地，目顧四方，周行七步。曰，天上天下，唯我獨
尊。至年十九，於二月八日夜半時，乘乾陟馬，逾城而去，直至深山，
修出世道。又欲示彼外道皆非正法，故復遊歷五年，遍訪諸仙。後乃
獨坐觀心，日食一麻一麥，苦行六年，於臘月初八日明星出時，舉目
一觀，豁然大悟。嘆曰，奇栽奇哉，一切眾生，具有如來智慧德相。
但以妄想執著，不能證得。若離妄想，一切智，自然智，無礙智，即
得現前。須知世尊出家遊歷苦行悟道。皆為後世修行者作一榜樣。非
先實未悟，因茲始悟也。事在穆王二年癸未。從茲隨順機宜，度脫眾
生。說法四十九年，談經三百餘會。偏圓頓慚，大小權實，觀機逗教，
令其得益。至穆王五十二年壬申二月十五日，以一切眾生，根已熟者，
皆證道果，其未熟者，皆亦已作得度因緣。一期事畢，復示涅槃。以
定慧所生丈六之法身，作金剛不壞八斛之舍利。散佈天上人間，起塔
供養。普令眾生，同種善根。至漢明帝永平七年甲子，帝夢金人，項
有圓光，飛來殿廷。旦問群臣，是何祥瑞。太史傳毅對曰，西域有神，
號之為佛。陛下所夢，其必是乎。帝逐遣博士王遵，中朗將秦景，郎
中蔡愔等一十八人，往求佛法。至月氏國，值迦葉摩騰，竺法蘭，二
尊者，？佛經像，欲化此方，遂祈同來。至十年始達洛陽，館於鴻臚
寺，後建伽藍，因以白馬馱經，假館鴻臚之故，因名之曰白馬寺。帝
問摩騰，大覺世尊，何以不生中國。騰曰，迦昆羅衛國，乃大千世界
之中。三世諸佛，悉生於此。邊方國士，或數百年，或千餘年，聲教
漸被。此土乃屬東方，當土自稱中國耳。五嶽諸山道士，以新來佛法，
帝極崇重，遂懷忌妒。至十四年，正月一日，朝正之次，表請較試。
帝允許之。至十五日，於白馬寺南門外，築臺置經，以火取驗。道經
悉毀。佛像及經，悉皆放光。摩騰湧身虛空，現諸神變。即時宰官士
<pb n="414"/>
庶道士妃嬪等千餘人出家。帝即建十寺，七寺安僧，三寺安尼。然此
時，東西尚未大通，往來者少。佛法流佈，僅在北方。三國初有康僧
會者，始宏化吳地。至晉而遍及全國，兼流佈於高麗，日本，暹羅，
安南，緬甸，蒙古諸國。佛法肇始於漢，擴張於晉。及宋齊梁陳隋，
則蒸蒸日上。至唐而律教禪淨性相諸法，無不具備。五代之時，北方
略衰，南方猶盛。至宋而法門氣象，不亞唐時。元以蒙古入承大統，
崇重佛法，不讓前朝。明朝諸帝，奉佛猶殷唯嘉靖崇信道教，四十餘
年，法運少衰。萬曆以來，又復蔚興。迨至有清，崇重尤隆。世祖章
皇帝不觀時機，仰遵佛制，罷除試僧度牒，令其隨意出家。在當時高
人林立，實為有益。從乾隆以後，法道日微。加以屠戮僧侶，焚毀寺
宇，法輪幾乎停轉。從茲哲人日希，典型日墜。鄙敗無賴之徒，由不
試僧之故，多皆混入其中。裨販如來，造種種業。致令見淺之流，紛
紛謗議，竟有逐僧毀寺等種種不法之舉。雖事出無知妄作，總因僧界
無人，解行俱缺，不能以法化人之所致耳溯自法流中國，歷代帝王，
無不崇奉。唯三武滅佛，而隨即更興。譬冬之凍閉堅固，正成就其春
夏之發生暢茂耳。杲日當空，隻手焉遮。仰面唾天，反污己身。三武
者魏太武，周武帝，唐武宗也。先皆深信佛法，極意修習。魏武信崔
浩之蠱惑。周武聽衛元嵩之讒譖。唐武信李德裕，及道士趙歸真之誣
謗。毀滅未久，而主者助者，皆罹極殃。魏武廢教後，不五六年，崔
浩赤族，已亦被弒。嗣帝即位，復大興之。周武廢教後，元嵩貶死，
不五年而身感惡疾，遍體糜爛。死末三年，隋文受禪，復大興之。唐
武廢教後，不及一年，歸真被誅，德裕竄死，武宗服道士金丹，疽殘
背死，宣宗復大興之。宋之徽宗，初亦甚信佛法。後聽道士林靈素之
妖妄，遂改佛像為道相，稱佛為大覺金仙，稱僧為德士，著道士衣，
凡作法事，居道士後。下詔不久，京城大水，直同湖海。君臣惶懼敕
靈素止水，愈止愈漲。忽僧伽大聖現靈禁中，帝焚香乞哀。僧伽振錫
登城，水即頓涸。隨敕復佛舊制。不六七年，父子被金虜去。金封微
宗為昏德候，欽宗為重昏候。二宗皆死於五國城。夫佛乃三界大師，
四生慈父。聖中之聖，天中之天。教人以返妄歸真，背塵合覺。了幻
妄之惑業，複本有之心性。尚感恩報德護持流通之不暇，豈可任一時
<pb n="415"/>
之勢力，滅眾生之慧眼，斷人天之坦路，掘地獄之深坑。宜其即目交
報，永劫沈倫。貽誚將來，以為殷監。書曰，惠迪吉，從逆凶，惟影
響。因果報應，亦儒教之聖謨。但未深明其致，故人多暗昧不了耳。
由漢至今，千八百餘年，自天子以至於庶人，依佛法而明心見性，了
生脫死者，如恆河沙。迄今民國啟運，各界名人，皆知佛教為世出世
間道之源本，保護贊助。我廣東乃千餘年來宏法勝地。曹溪一脈，流
布中外。潮陽靈山，實大顛禪師，<little>（師諱寶通、潮州楊氏子、參南嶽
石頭希遷禪師、大悟、遂嗣其法、住潮州靈山、刺史韓退之初不信佛、
每作文排斥、至憲法宗元和十四年、諫迎佛骨、貶之潮州、因與大顛
往還、乃少生信向耳、）</little>攝開佛之大儒，入佛法之勝道場地。今法運雖
袞，勝地猶昔。我僧界諸同衣，各宜以古為師，見賢思齊。精進勇猛，
力修淨業。庶不至宗風掃地，貽辱法門。而況外護有人，內修無障。
豈可不自奮勉，以挽既倒之狂瀾，續將絕之慧命，冀報佛恩於萬一哉。

<h2>潮陽佛教分會演說二</h2>
今日緇素雲集，嘉會宏開。其名義宗旨，事業利益，畢竟如何，
請略陳之。言名義者，名為潮陽佛教分會。而義則佛者，覺也。自覺
覺他，覺行圓滿，名之為佛。即指娑婆教主本師釋迦牟尼佛而言，非
過去現在未來十方一切諸佛也。教者，聖人被下之言，上之所施，下
之所效也。佛視一切眾牛本覺妙性，與己無異。但以迷染因緣，遂成
不覺。幻起煩惱惑業，枉受生死苦果。因將眾生本具，自己親證之理，
隨彼根性，作偏圓頓漸大小權實等種種異說。令其於不覺心，起始覺
智。修德有功，性德方顯。真窮妄盡，徹證本覺。一大藏教，皆詮斯
義。佛諸弟子，永為典型。此教之所由來也。會者，聚也，合也。欲
上求佛道，非聚合六度萬行而無由。欲下利眾生，非聚合三宗四教而
不可。今茲一會，乃聚合僧俗兩界諸大德，同心戮力，維持法門，振
興佛教。上輔國政，下化同胞。然則此會，亦法王嘉會，及法施之會
之流類也。宗旨者，整理法門，保護僧產，俾僧俗各體忠恕慈悲，以
永享乎共和幸福耳。事業者，教育幼僧，習學經典。策勵先進，篤修
淨業。若是在家居士，務祈專念彌陀，求生西方。利益者，持佛禁戒，
<pb n="416"/>
自行化他，則俗美人和。依教修觀，斷惑證真，則超凡入聖。醫家治
病，緩則培本，急則治標。外界侵奪，乃法門標病。以其急故，因以
保護僧產為首。若論正本清源之道，我同衣果能人人恪守清規，篤修
淨業，道行若立乎已身，德化自感於同人。彼常謀侵奪排斥者，將反
而恭敬供養之不暇矣，何用乎保護為。倘佛會雖立，行為仍舊。善人
則厭而惡之，惡人則必以佛會無益為口實，而更加侵奪排斥。縱欲保
護，亦無從措手矣。孟子謂夫人必自侮而後人侮之，家必自毀而後人
毀之，國必自伐而後人伐之者，此之謂也。凡我同衣，各宜勉旃。內
護得法，則外侮自息矣。

<h2>潮陽佛教分會演說三</h2>
諸佛菩薩，於諸眾生等作利益，無有偏黨。如天普蓋，如地普載。
如日月普照，如膏雨普潤。了無憎愛分別之心。然由眾生向背不同，
致令損益天地懸殊。譬如人處天地之間，以不善攝生故。或因嚴寒酷
暑而致病，或因墮坑落塹以亡身。只宜歸咎自己，豈可怨尤天地。又
如日月當空，盲人雖不睹光，亦蒙其照。時雨等澍，小草縱難衝霄，
亦遂其生。光潤是一，而得益各別者，由目壞根小之所致也。其慈悲
誓願，以己功德迴向眾生，冥熏加被。與垂形六道，和光同事，種種
方便利益眾生之不思議事。若非徹證自心，遍閱大藏，何由得悉知親
見也哉。今以顯而易見之一事言之，諸有智者，自當以一悟諸，深感
佛恩，而悲其聞法修持之晚也。當今之世，去堯舜禹湯文武三四千年。
其世道人心，遠不能與古相比。然由知六道輪迴。隨業昇沈，天獄迭
遷，人畜互變之故。雖剛強難化，了無信心之鉅惡元凶，其心亦被此
法折伏。縱草菅人命，心猶隱伏一懼因畏果影子，遂不至十分暴惡。
如列國諸侯，以所愛之臣妾及與百姓，殺而殉葬，動至數十數百而不
以為非，反以為榮者，不猶此善於彼乎。夫文王澤及枯骨，不數百年
而殺人殉葬之風，遍於天下。雖老莊孔孟齊出，尚不能挽其頹風。自
佛法東來之後，生死輪迴，因果報應之理，大明於世。勿論諸侯，即
南面稱朕，亦不敢行。縱有行者，亦斷不敢以多為榮也。倘無此法，
唯以正心誠意之說，令其推忠恕而篤胞與，息殉葬而全民生。吾恐勸
<pb n="417"/>
之者徒勞，行之者益熾也。而況後儒唯知治道，不了自心。欲排佛法，
強立門庭。皆謂一死永滅，無復後世。若非如來生死輪迴，因果報應
之理，浹洽人心。則後世人民，其得正命而善終者，蓋亦鮮矣。斯蓋
佛法中最極淺近之法，尚可勝殘去殺。而況至極深遠之圓頓大法，其
世智凡情，又何能測度其利益於萬一也耶。

<h2>潮陽佛教分會演說四</h2>
眾生者，未悟之佛。佛者，已悟之眾生。其心性本體，平等一如，
無二無別。其苦樂受用，天地懸殊者，由稱性順修，背性逆修之所致
也。其理甚深，不易宣說。欲不費詞，姑以喻明。諸佛致極修德，徹
證性德。譬如大圓寶鏡，其體是銅。知有光明，日事揩磨。施功不已，
塵盡光發。高臺卓豎，有形斯？？。大而天地，小而塵毛，森羅萬象，
炳然齊現。正當萬象齊現之時，而復空洞虛豁，了無一物。諸佛之心，
亦復如是。斷盡煩惱惑業，圓彰智慧德相。盡來際以安住寂光，常享
法樂。度九界以出離生死，同證涅槃。眾生全迷性德，毫無修德。譬
如寶鏡蒙塵，不但毫無光明，即銅體亦被鏽遮，而不復現。眾生之心，
亦復如是。若知即此銅體不現之廢鏡，具有照天照地之光明。從茲不
肯廢棄，日事揩磨。初則略露銅質，次則漸發光明。倘能極力盡磨，
一旦塵垢淨盡，自然遇形斯？？，照天照地矣。然此光明，鏡本自具，
非從外來，非從磨得。然不磨則亦無由而得也。眾生背塵合覺，返妄
歸真，亦復如是。漸斷煩惑，漸增智慧。迨至功圓行滿，則斷無可斷，
證無可證。圓滿菩提，歸無所得。神通智慧，功德相好，與彼十方三
世一切諸佛，了無異致。然雖如是，但複本有，別無新得。若唯任性
德，不起修德，則盡未來際，常受生死輪迴之苦，永無複本還元之日
矣。吾輩既為佛子，當行佛行。縱不能豁破無明，頓復性體，以直趣
妙覺果海。豈可不圓發三心，篤修淨業，以期斷煩惑於此身，托心識
於蓮邦，為彌陀之弟子，作大士之良朋，安住寂滅，游泳佛國，上求
佛道，下化眾生乎。倘不自奮勉，高推聖境，自處凡愚。畏半生修持
之勤勞，甘永劫沈淪之酸楚。迷衣珠而弗珍，登寶山而空歸。以具無
量功德智慧神通相好之妙真如性，枉受無量生死輪迴煩惱業果之幻妄
<pb n="418"/>
極苦。豈非喪心病狂，惡昇樂墜。生作行肉走屍，死與草木同腐。三
世諸佛，稱為可憐愍者。凡我同倫，各宜努力。

<h2>味精能挽劫運說</h2>
飲食於人，關係甚大。得之則生，弗得則死。故曰食為民天。然
天地既為人生種種谷，種種菜，種種果。養人之物，亦良多矣。而以
口腹之故，取水陸空行諸物，殺而食之，以圖一時之悅口。絕不計及
彼等與吾，同稟靈明之性，同賦血肉之軀，同知疼痛苦樂，同知貪生
怕死。但以力弗能敵，被我殺而食之，能不懷怨結恨，以圖報於未來
世乎。試一思之，能不惴惴。忍以一時悅口之故，於未來世，受彼殺
戮乎哉。願雲禪師云，千百年來碗裡羹，怨深似海恨難平。欲知世上
刀兵劫，但聽屠門夜半聲。詳味斯言，可以悟矣。奈世人習慣肉食，
勸其吃素，縱有惻隱之心，亦不易從，以無滋味以佐食故。近有化學
大家，吳蘊初君。有心世道，欲挽殺劫，特專精研究食味一事。乃取
麥麩，洗出麵筋，醞釀多日，製成醬精味精，以資飲食之味，其意亦
良厚矣。此品其質醇厚，絕無葷物。願吃素之人，放心用之。<le>光</le>初聞
其說，尚不敢信。一日，林滌庵夫婦，同來皈依。因與說食肉結果之
慘，天災人禍，多從殺生食肉而起。奈世人多以口舌滋味所誤，故難
消滅其根本也。彼逐言，吳君所制味精醬精，甚鮮美。若著少許於食
中，即粗鼶亦等珍羞矣。因請<le>光</le>偕江味農居士，並二三友人，同往其
廠，看其制法。深佩吳君一番苦心。以此品一行，不但救護物命，且
能令同人解怨釋結，俾與一切物類，同得共生於天地之間，以各盡天
年，其利益大矣。孟子曰，矢人豈不仁於函人哉，矢人惟恐不傷人，
函人惟恐傷人。巫匠亦然，故術不可不慎也。竊謂吳君此品，藝也而
進乎道矣。出此以行世，求利也而實含利人利物，救國救民之深益矣。
其功偉哉。慈受深禪師云，飲食於人日月長，精粗隨分塞飢瘡。下喉
三寸成何物，不用將心細校量。況有此品以輔之，宜一切人各各吃素，
以保我身世世生生，不遭殺劫。明哲君子，當不以<le>光</le>言為迂腐也。

<h2>岳步雲為親所設佛堂說</h2>
<pb n="419"/>
眾生一念心性，與佛無殊。由迷背故，不得受用。反承此佛性功
德力，起貪鎮癡，造殺盜淫。以致輪迴三途六道，了無已時，可不哀
哉。阿彌陀佛，於往劫中，發四十八種大願。有一願云，若有眾生，
稱我名號，求生我國。乃至十念，若不生者，不取正覺。是知佛念眾
生，如母憶子。眾生若能生信發願，持佛名號，求生西方，如子憶母。
自然上契佛心，感應道交。現生蒙佛加被，業障消滅，諸緣順適。臨
終蒙佛接引，帶業往生極樂世界。從茲入聖超凡，了生脫死。校彼仗
自力修戒定慧，直至惑業淨盡，方了生死者，其難易奚啻天淵之別。
岳步雲居士，信心真切，而且至孝出於天性。其父運生，年老喪明。
步雲志心念佛，又勸其父念佛，遂得雙目復明。由是其父母，各皆長
時念佛矣。又以公事羈絆，不能常修定省。因請雙親至省，租屋而居，
以便承侍。特設一佛堂，以作父母修持之所。而己與妻子，相侍念佛，
以祈得親歡心。亦可謂善於事親，諭親於道矣。詩云，孝子不匱，永
錫爾類。當必有聞風相繼而興起者。

<h2>普勸愛惜物命同用清明素皂以減殺業說</h2>
甚矣近世天災人禍之頻數，而人民死亡之多且慘也。豈天道之不仁哉，
實吾人歷劫以及現生之惡業所感召耳。斷無有無因而得果者，亦斷無有作
善業而得惡果者。但以凡夫知見，不能了知宿世因緣，似乎亦有不當得而
得者。若能曠觀多劫多生，則凡所受之善惡果報，一一皆如響之應聲，影
之隨形，了無差爽也。而諸惡業中，唯殺最重。普天之下，殆無不造殺業
之人。即畢生不曾殺生，而日日食肉，即日日殺生以非殺決無有肉故，以
屠者獵者漁者，皆為供給食肉者之所需，而代為之殺。然則食肉吃素一關，
實為吾人昇沈，天下治亂之本，非細故也。其有自愛其身，兼愛普天人民，
欲令長壽安樂，不罹意外災禍者，當以戒殺吃素，為挽回天災人禍之第
一妙法。以一切眾生一念心性，與佛無異，與吾人亦無異。但以宿世惡業，
墮於異類。固當生大憐憫，何可恣行殺食乎。無如世人狃於習俗，每以殺
生食肉為樂。而不念彼被殺之物，其痛苦怨恨為如何也。以強陵弱，視
為固然。而刀兵一起，則與物之被殺情境相同。焚汝屋廬，奸汝婦女，掠
汝錢財，殺汝身命，尚不敢以惡言相加，以力不能敵故耳。生之被殺，亦
<pb n="420"/>
以力不能敵。使其能敵，必當立噬其人而後已。人何不於此苦境，試為設
一回想。物我同皆貪生怕死，我既具此頂天履地之質，理宜參贊化育，令
彼鳥獸魚鱉。各得其所。何忍殺彼身命，以取悅我口腹乎。由其殺業固結，
以致發生刀兵之人禍，與夫水火旱潦，飢饉疾疫，風吹地震，海嘯河溢等
天災，各各相繼而降作也。猶如世人送年禮然，我以禮往，人以禮來。斷
無往而不來，來而不往者。即或有之，必有別種因緣相抵，實皆不出往來
報復之外。天之賞罰，亦復如是，而況人之報復乎。故書曰，作善降之百
祥，作不善降之百殃。易曰，積善之家必有餘慶，積不善之家必有餘殃。
天道好遠，無往不復。欲免惡果，先斷惡因。欲得善果，先植善因。此天
理人情之至誼也。是以現今有心世道人心之人，無不提倡戒殺放生，吃素
念佛。以闡明生死輪迴因果報應等事理，而冀其普天人民，同享安樂，同
得解脫也。肥皂之用，遍及中外。而其質料，係以牛油豬油，助其光滑。
其用甚廣，則其所殺亦復甚多。近有周文明居士，本如來之慈悲，行滅殺
之方便。特發明一種素質清明皂。其助光滑者，乃椰子油。其皂去垢，不
讓葷皂。而洗衣浴身，永離腥膻濁氣。不獨吃素念佛之人應當用，即一切
人亦應當用。以唯益無損，誰不應用也。尚期此皂大行後，彼做葷皂者，
通皆改作素皂。其所減殺生命，並中外計之，每年當不止百千萬億也。今
當開辦之始，周君以餘向提倡戒殺放生，因果報應等事理，以期挽救天災
人禍。故祈餘發揮特為滅殺之誠。遂忘其固陋，乃為述其殺生食肉之過
愆，與用此素皂，現在及將來之利益。以冀人人戒殺，戶戶吃齋，庶可挽
回天意。將見雨順風調，時和年豐。俗美人良，刀兵不作。還彼大同之世，
以樂我天真。何幸如之。倘不以此為老僧常談而忽略之，則為天下國家
之大幸也。

<h2>息災衛生豫說</h2>
凡事豫則立，不豫則廢。以故古聖賢皆致治於未亂，保邦於未危，
使普天人民同享太平之福，而渾無功跡之可以贊述，民生其間，何幸
如之。近世兵劫之慘，振古未聞，加以水旱瘟蝗，風吹地震，種種天
災，民已不堪其苦。復加土匪四起，搶掠劫盜，無法防禦，無處控告。
又復同室操戈，大起戰爭，炮聲如雷，子彈如雨，一炮一開，死亡無
<pb n="421"/>
數，況復多炮，鎮日常開多日乎。又加飛艇時臨，地雷密佈，殺人之
法，無奇不有，其兵民之隨炮雷彈雨而粉身碎骨者，何可勝數而適當
戰場之民，其屋廬什物，盡成烏有，若非預逃，亦被擄掠，妻離子散，
孤露漂零，吁天呼地，亦無救援。而附近戰場之地，及兵所經過之區，
其淫掠之慘，不忍見聞。何天既生丞民，而不與丞民之幸福，反與丞
民以殃禍，是誠何心哉。須知惠吉逆凶，理無或爽，禍福無門，唯人
自召，非自孽決不至感天孽，種是因決不能逃是報。經云，菩薩畏因，
眾生畏果，畏因則不造惡業，自無惡果，畏果則既受惡果，又造惡因。
以當受惡果時，仍復彼此戕賊，互相仇害故也。世人造業，大端有三，
曰殺曰盜曰淫。盜淫二業，愚頑為勢所制，賢智以義自繩，猶復不至
太甚。至於殺業，則舉世之人，無論智愚賢否，絕少不犯。以貪口腹
滋味故，或以智捕，或以財求，取彼水陸飛行一切諸物，種種割烹，
以悅我口而養我身。兼之奉父母以盡孝，祀祖宗以追還，祭神只以祈
福，燕賓客以暢懷。凡屬冠昏喪祭，無不以肉為禮，若不用肉，似乎
蔑理悖德，無顏對人。而不計及彼等同一形骸，同一靈性，同一避凶
而趨吉，同一好生而惡死。何忍以唯屬妄起之饞心想，不關緊要之空
場面，令彼諸物，受斬截割烹之苦，以冀我身安心樂，諸凡遂意也。
此無他，以世教所拘，相習成風，不加深察而致然也。唯我如來，洞
明三世因果，六道輪迴之事理，故令一切眾生，勿作殺業。以一切眾
生，皆有佛性，皆是吾人過去父母眷屬，皆於未來當成佛道。故梵網
經云，若佛子，以慈心故，行放生業，一切男子是我父，一切女人是
我母，我生生無不從之受生，故六道眾生，皆是我父母，而殺而食者，
即殺食我父母。言一切男子一切女人者，總該六道一切眾生，非單指
人道而言也。故下即曰，我生生無不從之受生，故六道眾生，皆是我
父母，若作此想，救濟尚不暇，何敢殺乎。入楞伽經云，一切眾生，
從無始來，在生死中，輪迴不息，靡不曾作父母兄弟男女眷屬，乃至
朋友親愛侍使。易生而受鳥獸等身，云何於中取之而食。菩薩觀諸眾
生，同於己身，念肉皆從有命中來，云何而食。如來以大慈悲，欲諸
眾生，皆得安樂，度脫生死，以故特為說此預為自救救他之法。倘能
於物尚不忍殺，冀其得所，決不戕賊人民，令其受諸苦楚，以至死亡
<pb n="422"/>
也。且勿謂人畜互變，因果循環，誰其親見。須知佛以妄語為戒，必
不自妄語以欺人。世間中人以上者，尚不肯妄語以喪其品行，況佛為
三界大師，四生慈父，豈有自立法而自違法之理乎。是知佛言，毫無
疑義。況此方春秋傳，及二十二史中，善惡報應，及生死輪迴之事跡
甚多，惜世人多未之見，即有見者，皆不加詳察，而忽略過去，以致
同陷於不知因果萬丈深坑，故受此同分所感之慘報也。一切人民，無
不欲安樂長壽，家門清泰，而日取諸物殺而食之，是何異投火坑以求
清涼，飲鴆酒以求長壽也。所作之因，與所冀之果相反，何可得乎。
今年水災旱災，將遍全國。又經數處大戰，米貴如珠，民不聊生，幸
稍寧靖，而元氣一時難復，怨魂尚未得所，由彼戾氣所結，難免瘟疫
流行。不慧愍我同倫，遭此慘劫，思欲息其後患，因不揣庸愚，爰遵
如來慈濟眾生，一視同仁之道，用陳預息天災人禍之法。倘能放開眼
界，體帖古今聖賢昌明仁民愛物之心，及與如來普視一切眾生猶如一
子之道。同皆戒殺護生，吃素念佛，力敦倫常，各盡己分，諸惡莫作，
眾善奉行，自行化他，以祈遍界同風。人心既回，天和自至，將見雨
順風調，民康物阜，慈善行而干戈永息，禮義興而強暴不作。如是，
則雖在叔季之世，不異羲皇上人矣，何樂如之。倘人各秉此回天之心
力，亦未始非辦不到者。又當戰場地，屍骸分崩，多填溝壑，其屍質
被魚蝦所食，以挾怨恨兼腐爛之屍質，必有大毒，人若食此魚蝦，必
受疫癘之災。所以大戰之後，每有大疫，皆由貪圖口腹而致。況此種
既曾食人屍質，人又何忍復食此種，若食，則與食人相去何遠。不慧
既無道力，又無財力，爰以空言，聊表愚誠。伏乞賜閱諸君，各各以
自愛而愛物，俾物我同安樂生育於高天厚地之間，則幸甚幸甚。

<h2>因果為儒釋聖教之根本說</h2>
　因果報應者，世出世間聖人，平治天下，度脫眾生之大權也。而世
人不察，或以為佛氏之言，則多方破斥，或以為淺近之義，而弁髦置
之。任已世智辯聰，長溺邪見濁港，凡所論議，皆非聖賢根本修已治
人之道。致令善無以勸，惡無以懲，其弊遂至競爭名利勢位，以至殺
人盈野盈城而不止也。噫，可哀也已。夫因果報應之言論事實，見於
<pb n="423"/>
經史者甚多。在書則曰惠迪吉，從逆凶，惟影響，作善降之百祥，作
不善降之百殃，此猶可謂只論現世，及子孫耳。至洪范之五福六極，
若不推其前生之因，專歸於王政，則成無稽之談，是豈禹與箕子所以
教萬世之心哉。且五福之壽，康寧，攸好德，考終命，六極之凶短折，
疾，懮，惡，弱，豈王者能操其權而使之然乎。就中惟富與貧，或可
人與，餘多宿因所感。而惡者，乃面貌醜惡，非暴惡也，訓作剛過，
將謂王者威制令其暴惡乎。孔子贊易，於文言則曰，積善之家，必有
餘慶，積不善之家，必有餘殃。於系辭傳則曰，原始要終，故知死生
之說，精氣為物，遊魂為變，是故知鬼神之情狀，非因果報應，生死
輪迴之說乎。至於春秋左傳，及二十二史中，善惡報應生死輪迥之事，
則多不勝書，二十二史感應錄二卷，乃存十一於百千耳。是知儒者不
信因果報應生死輪迴之事理，不但有悖佛經，實為逆天命而侮聖人之
言。否則六經便非儒者之書，而堯舜禹湯文武周孔，及歷代作史者，
皆為惑世誣民之罪人矣，有是理乎哉。若無三世因果，則天之畀於人
者，便不公平，而作善者為徒勞，作惡者為得計矣。惟其宿世之功過
不同，以致今生之享受各異，所謂永言配命，自求多福，禍福無門，
惟人自召耳。故佛經云，欲知前世因，今生受者是，欲知來世果，今
生作者是。了此，則苦樂吉凶，皆自己罪福所感，非從天降，亦非人
與，是以君子聿修厥德，素位而行，上不怨天，下不尤人。是故經云，
菩薩畏因，眾生畏果。畏因則以戒定慧，制伏其心，俾貪鎮疑念，無
從而起，其居心動念，所言所行，無非六度萬行，利人濟物之道，及
其積極功純，則福慧兩足，徹證自心，以圓成佛道。眾生不知果由因
招，念念起貪鎮疑，發而為事，則無非殺盜淫耳。然盜淫二業，上智
以義自繩，下愚為勢所制，尚不至太甚。而殺生食肉，謂為固然，由
是或以智捕，或以財求，取彼水陸空行一切眾生，宰割烹炮，以悅我
口腹，養我身體，兼之以奉父母，祭祖宗，祀鬼神，燕賓客，唯取我
樂，不思彼苦，舉世之人，悉皆如是。殺業積久，則發而為刀兵水旱
疾疫等災，業果已熟，莫由逃避，縱生畏懼，了無所益。是以如來愍
諸眾生，令其愛惜物命，切勿食肉，其仁民之心，至深且遠，豈獨愛
物而已哉。同鄉幼農王居士，宿植德本，篤信佛乘，賦性廉潔，法楊
<pb n="424"/>
震之四知，修持嚴明，效曾子之三省，無論居官居家，唯以仁民愛物
為志事。痛念近年刀兵之慘，欲為根本解決，遂與夫人，俱持長齋。
且又極力提倡因果報應，生死輪迴，戒殺護生，吃素念佛，以期殺業
息而天下太平，仁風行而人民安樂。又欲子孫世守成規，祈餘發揮因
果至理，俾有所遵循，亦可謂知本矣。夫天下不治，由於家庭無善教，
致有天姿者，習為狂妄，無天姿者，狎於愚頑，二者皆非國家社會之
福。是知教子為治平之本，而教女尤為切要，以今日之賢女，異日即
為人之賢妻賢母，人能得賢母之教育，賢妻之輔助，豈有不成賢人乎
哉，故曰教子女為天下太平之根本也。

<h2>普勸戒殺吃素挽回劫運說</h2>
　　甚矣，世人習為殘忍，事事以殺生為禮，而不知其非也。夫一切
眾生，與我同生於天地之間，同賦血肉之身，同稟知覺之性，同知趨
吉避凶，貪生怕死。而況佛經常言，一切眾生，皆有佛性，皆堪作佛，
皆於無量劫來，彼此互為父母兄弟妻子眷屬。何得我欲報恩報德，祈
福祈壽，或祭天地神只，以及祖宗昭穆，或奉養父母，或宴會賓朋，
或為悅我口腹，資我身體，一一悉以殺諸物命，以期攄我之誠，悅我
之心，不念彼等受諸極苦，及負宿世互為親屬之大恩也。且天地以好
生為德，儒者以胞與為懷，何竟不生惻隱愛物之仁心，以致習成弱肉
強食之暴行耶。夫愛物者方能仁民，仁民者必須愛物，倘於異類之物，
尚不忍戕，決不致反忍戕乎同類之人民。若以戕物為故常，則必至殺
人盈城盈野，不唯不生憐憫，反以為悅樂快意，良以殺習一長，仁心
便喪矣。至於祭天地聖人，豈無黍稷蔬果，以將其誠，何得特取於殺
物命乎。吾人生於天地之間，受其覆載，固宜積德行仁，以補天地化
育之缺。若論報恩，縱粉身碎骨，亦不能報其萬一，豈腥臊臭穢之牛
羊豕等肉，便能報乎。況天帝天人，清淨香潔，豈復歆饗此污濁臭穢
之氣味乎。是殆以已貪圖口腹之心，測度天地之心，又以水陸神只待
天地，其誣衊瀆汗於天地也甚矣。至於文武聖廟，春秋二祭，各省府
州縣，俱殺牛羊豕等以祭，謂為報恩酬德，崇聖重道。清光緒元年，
陝西省城文廟，秋祭之先一日，予因往禮謁。大成殿內，牛羊豖等，
<pb n="425"/>
各陳於架，悉系完全之體，但刳其臟腑而已，其污濁之氣，慘淒之形，
刺目棘鼻，不忍見聞。時予年甫志學，尚效韓歐闢佛，不禁浩嘆，謂
何得以敬聖人之事，而褻瀆聖人，竟至如此其極。試令彼致祭之人，
居此殿中過宿，俾彼熟睹其形，熟聞其氣，彼必力拒不肯。豈祖述堯
舜，憲章文武，萬世師表，百代儒宗之大聖人，反甘此臭穢不堪之物，
而歆響之乎。及至戟門外東邊，係殺牛之所，見一大鍋，內中之水，
污穢不堪，乃洗牛之水也，思之，即欲發嘔。嗟乎，何污濁如此，而
為敬聖之禮乎。夫黍稷非馨，明德唯馨，何不以黍稷蔬果致誠。而天
下二千餘縣，每年二次，瀆污文武二聖，令數萬生靈，同登死地，實
為侮聖戕生之大者。何無尊敬聖人，愛惜物命之大人，出而永革舊例，
特立新章，俾二聖之靈，不受此種熏污，數萬生命，不為胙肉，以充
致祭者之食料耶。聖人以仁民愛物為懷，豈願由汗蔑自己，而令數萬
生靈，同登死地乎。關帝在世則精忠貫日月，浩氣塞天地，富貴不能
淫，貧賤不能移，威武不能屈，沒後神王玉泉山，隋文帝時，智者大
師至玉泉，關帝特運神力，創建寺宇，又求授戒，以為菩提之本，兼
願擁護佛法。<little>（見關帝全書、及玉泉寺志。）</little>故天下叢林，皆謂之為伽
藍菩薩，而與韋馱菩薩，並鎮山門。千餘年來，護國護民，尊登帝位，
豈竟甘此污穢不堪之生牛羊豕等，以之為美而歆饗之乎。即世間至極
下劣之貪饞輩，亦不至甘此臭穢而謂關帝甘之乎。何竟視文武二聖，
卑劣一至此極也，嗚乎哀哉。當必有明至理，行實敬之大人，起而革
除此侮聖戕物之陋習，不禁馨香頂祝之。若夫祭祀祖宗，固宜以黍稷
蔬果致敬，何可特殺，及買之屠者乎。古人祭先，尚求仁者之粟，今
為盡我追遠之誠，令彼物類，悉受殺身臠割之慘。不但失吾惻隱之仁，
亦復大失敬祖之道，以殺行敬，是為大逆。況祖宗既非斷惑證真之聖
人，當必輪迴於六道三途，不為作福，令其超昇，已失為人後者之道，
何可恣意殺生，以作落井下石之事乎。至於奉養父母，蔬食豈無甘旨
之味，而必須肉食，以陷吾親於生生世世被殺，以償受吾孝養之怨債
乎。使不知三世因果，六道輪迴之事理，尚有可原。今人畜循環，報
應昭著，其事跡散見於二十四史，及諸載籍，猶復固執陋習，不肯改
革，必期於吾與吾親，同受此報，其人謂非喪心病狂，以砒霜鴆毒奉
<pb n="426"/>
親，期享長壽安樂乎，哀哉。<little>（三世因果、六道輪迴等事跡、諸史中甚
多。欲略知大概、當看欲海回狂、第四十三四五三頁、形滅神存類之
六問答、自可略知。又佛菩薩欲人戒殺放生、以大慈悲、示作異類。
及殺之以後、方知聖人示現、冀人不敢殺食諸物、以期彼此同得解脫
也。其事甚多、不能備書、當看觀世音菩薩本跡感應頌卷一、第三十
頁、物類現相一段文、自知其概。願諸觀者、同生正信。）</little>所云宴會賓
朋，原為暢敘衷懷，疏通情素，何可以殺生慘事，佐此清筵乎。彼物
與吾及吾友，非有殺父之怨，何得以彼之肉，列我之筵，以作賓客歡
娛之助乎。試一思其前後因果，縱食亦不能下咽矣。世人娶妻生子，
原為繼續祖脈，是為最吉祥事，若用肉食，則凶孰甚焉。我欲夫妻偕
老，子孫蕃衍，令彼物類，或受離群之悲，或受刀碪之慘，清夜自思，
安乎否耶。又人每遇祝壽娶妻生子等吉事，或無意中，談及死喪等字，
主人便不歡悅，設有破壞器具等事，便謂不祥。何殺諸生命，臠割烹
炮，以至嚼食，而反以為樂，為禮，為吉慶，是誠何心哉，乃習慣而
弗思耳。若論自奉，更不宜殺，當思吾生世間，有何功德，及於民物，
有何福澤，及於祖宗父母。今承祖宗父母之蔭，席豐履厚，不極力為
善，以崇吾祖宗父母之福。而復恣意殺生食肉，豈但不利於己，亦將
累及祖宗父母矣。而況稟父母之遺體，日以物類資益，久之，則氣質
隨之而變，是為大可畏者。今略引證據，庶知自愛者，力斷此嗜好也。
萬善先資云，孕婦食兔，子則缺脣。食雀，子則雀目。食蟹，子多橫
生。食鱉，子則項短頭縮。食鰻魚鰍鱔，子多難產。食田雞，子多喑
啞。大戴禮云，食肉勇敢而悍，食谷智慧而巧。皆氣質隨物類之氣質
轉變所致。以吾父母所遺之氣質，由食肉故，使潛移密化成物類之氣
質，則為大不孝。曾見治刎頸未斷氣管者，活割烏雞肉，貼於傷處，
好之，則彼處仍長雞毛。貼於外者，當處仍是畜質，盡平生食肉而資
於內者，可不惕然驚懼，以保存我所稟父母之遺體乎哉。況肉皆含毒，
以殺時恨心所結，故食肉之人，多生瘡病，瘟疫流行，每多傳染，吃
素之人，絕少此患。凡欲解脫怨業，攝衛身體者，不可不知也。或曰，
三牲五鼎，借物攄誠，若如汝說，則古聖賢所立之法皆非乎。答曰，
聖賢隨俗尚而立法，初非究竟實義。今既知人畜輪迴之事實，固當捨
<pb n="427"/>
權從實，何可執權廢實，以傷天地好生之德，以喪吾心不忍之仁。況
借物攄誠，何不取黍稷蔬果，而必取血肉污穢之物乎。將謂天地孔關，
甘此穢物，厭彼清饈乎。此無他，以習慣而不知其非耳。至於祭祖養
親，宴賓自奉，俱可一返觀而悉知其非，悉改其舊矣，故不詳述。或
又曰，若如汝說，通不殺生食肉，必至畜生蕃衍，遍滿世界矣，將如
之何。答曰，世人所食者，皆是人令滋生，彼豬羊雞鴨等，悉使牝牡
雌雄各異其所，則不十餘年，將永斷其種矣。況虎豹豺狼，蛇蠍蜈蚣，
人皆不食，何自古至今，竟未遍滿世界乎。須知食肉者多，則豬羊雞
鴨等，人設法以令其多生。實則多半都是貪圖口腹，不惜物命者，隨
業受報，託生此等物中，以受人殺食耳。故楞嚴經云，貪愛同滋，貪
不能止，則諸世閑卵化濕胎，隨力強弱，遞相吞噉。以人食羊，羊死
為人，人死為羊，如是乃至十生之類，，死死生生，互來相噉。梵網經
云，若佛子，以慈心故，行放生業，一切男子是我父，一切女人是我
母，我生生無不從之受生，故六道眾生，皆是我父母，而殺而食者，
即殺我父母。楞伽經云，一切眾生，從無始來，在生死中，輪迥不息，
靡不曾作父母兄弟，男女眷屬，乃至朋友親愛侍使，易生而受鳥獸等
身，云何於中取之而食。大乘經中，如此說者，多難具錄，觀佛所說，
可知殺生食肉，其禍甚深，人畜循環，互相殺食，尚復執迷不悟，則
成如來所名可憐憫者。須知兵劫，皆由殺生而起，世閑一日所殺，不
知有幾萬萬兆，由殺生食肉者之惡心，與受殺諸物等之恨心，結為兵
劫。十餘年來，中外戰爭，罹死亡者，有數萬萬。而況天災屢降，水
旱瘟疫，風吹地震，海嘯河溢，土匪盜賊，諸種災難，層見疊出，谷
米昂貴，民不聊生。吾人值此時代，再不發一自憫憫他，自傷傷他之
心，以期挽回劫運，則亦何貴乎預三纔之數，為萬物之靈乎。忍令具
可以為堯舜，可以作佛之心性，而長劫沈淪於互相殺食之業海中，莫
之能出，可不哀哉。

<h1>發隱</h1>
<h2>馮平齋宜人事實發隱</h2>
　　人生世間，善惡各須輔助，方克有成。雖天縱之聖，尚須賢母賢
<pb n="428"/>
妻，以輔助其道德，況其下焉者乎。以故太任有胎教，致文王生有聖
德。故詩贊其刑於寡妻，至於兄弟，以御於家邦。然此但約文王邊說。
若論太姒之德，固亦可以輔助文王之道。如兩燈互照，愈見光明。兩
手互洗，方得清淨。觀思齋太任，太姒嗣徽音之說，可以知矣。由是
言之，世少賢人，由於世少賢母，與賢妻也。良以妻能陰相其夫，母
能胎教子女。況初生數年，日在母側。親炙懿范，常承訓誨。其性情
不知不覺為之轉變，有不期然而然者。餘常謂教女為齊家治國之本，
又常謂治國平天下之權，女人家操得一大半，蓋謂此也。以天姿高者，
若有賢母以鈞陶之，賢妻以輔翼之。自可意誠心正，明明德，止至善。
窮則獨善其身，達則兼善天下。即天姿平常者，亦堪循規蹈矩，作一
守分良民。斷不至越理犯分，為非作奸，以忝所生，而為世害也。惜
世人夢夢，不以盡倫守分教女，使日唯從事於妝飾，此外則一無所講。
異日為人妻，為人母，不但不能相夫教子，以成善士，或反相之教之
以成惡人。由是言之，教女一事，重於教子多多矣。而餘所謂教女為
齊家治國之本，及治國平天下之權，女人家操得一大半，乃真語實語
也。近世學風大開，女子入學，多被不知教本之教員所誤。從茲不以
盡倫守分，宜室宜家，相夫教子為事。各各皆欲操政權，作長官。越
分計慮，習為狂妄，亦可慨也。安得有長民者，極力提倡，今其在家
庭中培植。俾修齊治平之效，出於不知不覺，了無形跡中，則何幸如
之。以是之故，餘於馮宜人事實，重有感焉。宜人者，包培齋居士之
德配也。生有異性，幼嫻姆訓。在家孝父母，已嫁孝舅姑。而且篤信
佛法，修持唯謹。包君初尚不以為然，久之則與之俱化，而長齋念佛
矣。以包君具聰明特達之資，又日與端莊靜默，守分盡倫之宜人相處。
其至性感人，蓋有潛移密化於不知不覺中。包君固明哲君子，一清如
水。宦游時於有所入，不知來歷者，尚慮其或有錯因果處。必正色勸
戒，詳問來歷，以期無負於心而後已。又每戒其子，勿入政界。猶恐
或有難免，故又曰，政界中錢，唯日日辦事，應得薪俸，可以領受。
否則悉屬非分，終須償還，不可不慎。其事親相夫，持家教子之芳蹤。
與夫戒殺放生，周急濟困，力懺宿業，篤修淨土之種種懿行，皆堪風
世。至其將終前三日，切戒厚葬，命用薄棺布衣。以為真者既去，何
<pb n="429"/>
可為此幻軀，濫費金錢，暴殄天物乎。況絲綢之原，皆由殺起。用以
送葬，是以罪業相加。於親愛之道，大相乖戾。臨終一二日，現諸痛
苦，頗覺難堪。卒得見佛光明，結印而逝。蓋由宿根深厚，現行淳淑。
又得包君深知要義，乃教家人悉為助念。絕不提及訣別等事，亦不略
露哀痛情狀。又請通法女友，常為開導。比邱六人，相續助念。直至
次日入殮，不動哭聲。故使神識不生愛戀，得遂往生之願。則包君成
就宜人之淨業者，可謂至矣。法華經云，善知識者，是大因緣，所以
化導，令得見佛。宜人固包君之善知識，包君亦宜人之善知識。所謂
善與善遇，相得益彰。若宜人者，可為當世婦女之師。而包君於其臨
終助念，及諸舉動，實足為修淨業者之家人，與其子若孫之軌範也。
餘故表而出之，以為愛親者勸。餘詳事實中，此不備書。

<h2>康母往生紀念冊發隱<little>（為康寄遙作）</little></h2>
　　父母之恩，畢世莫酬。孝之為道，其大無外。如來大教，以孝為
本。菩薩視諸六道眾生，皆是過去父母，未來諸佛。故地藏有眾生度
盡，方證菩提，地獄未空，誓不成佛之願。梵網戒經，以孝順為至道
之法。不但令其孝順父母師僧三寶，且令其於一切眾生，生慈悲心，
孝順心，方便救護，戒殺放生。以一切眾生，皆我宿世之父母兄弟妻
子眷屬故。由是言之，佛教之孝，前溯無始，後盡未來，無不彌綸而
包括之。故蓮池云，親得離塵垢，子道方成就。彼恃現生服勞奉養之
孝，以誹謗佛教為不孝者，乃固執己井蛙之見，作此未見大海之瞽論
也。為人子者，父母之德，固宜表彰。其表彰之法，注重躬行。必須
克已復禮，閑邪存誠。知過必改，見義必為。明因識果，戒殺放生。
諸惡莫作，眾善奉行。生信發願，持佛名號。自行化他，同生淨土。
能如是者，人縱不知其父母之德，而以景仰其人之德，並景仰其父母
祖宗之德。以為潛修已久，故有如是之令嗣。否則縱父母祖宗有懿德，
人所共知。因其人不肖，人必疑其父母祖宗雖有懿德，或復兼有隱惡。
否則懿德之門，何為出此不肖之子孫耶。以是知立身行道，即為表彰
父母祖宗之德。為人子者，宜何如主敬慎獨，躬行實踐，以期無忝所
生也。至於名人之挽誄志銘，乃末事耳。康母之德，具見於挽誄志銘，
<pb n="430"/>
故不復贅。吾欲康子以孝親之心，善守父母之遺體。勿令一言一動，
一起心動念，稍違正理，以失孝道。語雖似乎寬泛不貼，實為儒釋正
本清源之道。倘康子與閱此冊者，各加勉勛，則天下國家之大幸也。
豈特康母有光榮哉。

<h2>江母郭太夫人西歸事略發隱</h2>
　　孔子曰，性相近也，習相遠也。又曰，惟上智與下愚不移。夫以
孟子之賢，猶隨俗隨教而移。而上智下愚，其人甚少。則芸芸生民，
習於善則善，習於惡則惡。其不被善惡之所移者，殆百千萬億分中之
一二耳。味農江居士，端莊謙遜，有古人風。其修持誠懇嚴密，唯期
實益。凡談玄說妙，好高務勝之習氣，概無有焉。<le>（光）</le>雖欽其天性淳
篤，億其家庭鈞陶，必有大過人處。及見太夫人西歸事略，知居士之
資於母者獨厚。是知世有賢母，方有賢人。古昔聖母，從事胎教，蓋
鈞陶於稟質之初，而必期其習與性成也。世以太太稱女人者，蓋以太
姜太任太姒三聖女，各能相夫教子，以開八百年之王業者，用稱其人
焉。<le>（光）</le>常謂治國平天下之權，女人家操得一大半。又嘗謂教女為
齊家治國之本者，蓋指克盡婦道，相夫教子而言也。無如今之女流，
多皆不守本分。妄欲攬政權，做大事，不知從家庭培植。正所謂聚萬
國九州之鐵，也鑄不成此一個大錯。以故世道人心，愈趨愈下。天災
人禍，頻頻見告。雖屬眾生同分惡業所感，實由家庭失教所致。以故
有天姿者，習為狂妄。無天姿者，狎於頑民。使各得賢母以鈞陶之，
則人人皆可為善士。窮則獨善，達則兼善。夫何至上無道揆，下無法
守，弊竇百出，民不聊生乎哉。懿哉江母，初以孝翁姑，嚴教育，誦
經念佛，以化其子。而味農居士，又特擴充母訓，精研佛學。能以淨
土利益，預為勸諭。殆至臨終，多方助念。俾得承佛慈力，往生西方。
可謂篤於事親，了無遺憾。然猶不以為足，又欲世之孝子慈孫，咸以
此道成就其親。親在則婉為勸諭，令其諸惡莫作，眾善奉行，信願念
佛，求生西方。親沒則竭誠盡敬，一心念佛以祈蓮品高昇，無生速證
而後已。此西歸事略之隱義也，故特為發明云。

<pb n="431"/>
<h2>陳了常優婆夷往生事跡兼佛性發隱</h2>
　一切眾生皆有佛性。而佛與眾生，心行受用絕不相同者，何也。以
佛則背塵合覺，眾生則背覺合塵。佛性雖同，而迷悟迥異。故致苦樂
昇沈天淵懸殊也。若能詳察三因佛性之義，則無疑不破，無人不欲修
習矣。三因者，正因瞭因緣因也。正因佛性，即吾人即心本具之妙性，
諸佛所證真常之法身。此則在凡不減，在聖不增。處生死而不染，居
涅槃而不淨。眾生徹底迷背，諸佛究竟圓證。迷證雖異，性常平等。
二瞭因佛性，此即正因佛性所發生之正智。以或由知識，或由經教，
得聞正因佛性之義，而得了悟。知由一念無明，障蔽心源。不知六塵
境界，當體本空，認為實有，以致起貪鎮疑，造殺盜淫。由惑造業，
因業受苦。反令正因佛性，為起惑造業受苦之本。從茲了悟，遂欲反
妄歸真，冀複本性也。三緣因佛性，緣即助緣。既得了悟，即須修習
種種善法，以期消除感業，增長福慧，必令所悟本具之理，究竟親證
而後已。請以喻明。正因佛性，如礦中金，如木中火，如鏡中光，如
谷中芽。雖複本具，若不了知，及加烹煉鑽研磨礱種植雨澤等緣。則
金火光芽，永無發生之日。是知雖有正因，若無緣了，不能得其受用。
此所以佛視一切眾生皆是佛，而即欲度脫。眾生由不了悟，不肯修習
善法，以致長劫輪迴生死，莫之能出。如來於是廣設方便，隨機啟迪。
冀其返妄歸真，背鏖合覺。法門雖多，戒定慧三，攝無不盡。故楞嚴
經云，攝心為戒，因戒生定，因定發慧，是則名為三無漏學。而三者
之中，唯戒最要。以能持戒，則諸惡莫作，眾善奉行。其行與佛近，
其心必不至與佛相遠也。故如來於梵網經，為眾生保證云，我是已成
佛，汝是未成佛。若能如是信，戒品已具足。又云，眾生受佛戒，節
入諸佛位。位同大覺已，真是諸佛子。是持戒一法，乃超凡入聖，了
生脫死之第一要道也。使眾生不具佛性，縱令修習種種善法，亦無成
佛之理。如石不具金，冰不具火，？？不具光，砂不具芽。縱令烹煉贊
研磨礱種植雨澤等緣，一一經於累劫，亦無金火光芽等發生之事。若
知此義，孰肯以性具之菩提涅槃，妄作煩惱生死。獨讓諸佛，及三乘
聖人，受其真常之樂，自己甘受其幻妄之苦也哉。然約通途教道，在
凡夫地，欲了生死，大非易事。若約信願念佛求生淨土之特別法門，
<pb n="432"/>
則即於現生，悉得了脫。果具真信切願，萬中決不漏一。末世眾生，
唯此一法，堪為恃怙。以故法運愈晚，此法愈當機，善知識提倡愈切。
而真實修持，得遂往生之證驗，時或見之。優婆夷了常者，安徽無為
縣陳錫周了圓居士之繼配夫人也。姓胡氏，賦性慈善，篤信佛法。錫
周初不知佛法，長子天壽，頗聰明，十四歲殤。意謂我居心行事，無
大過愆，何得有此。遂於因果報應，生死輪迴之事，概謂為無。夫人
知其執不可破，輒密默修持，不令彼知。未久，夫人有娠，將臨產期，
忽得大病。二十九日，不能言語飲食轉側。體熱如火，身瘦如柴。名
醫束手，絕無生望。一夕，夢老母持一把長干連華，云汝以宿業，得
此惡病。幸有善根，是故我從南海，來安慰汝。隨以蓮華，從頭至足
拂之。云拂去業障，好生嘉兒。頓覺身心清涼，即驚醒起床，便成好
人。次日生子，龐厚豐滿，與健婦所生無異。取名天民，今已十五歲
矣。錫周由是方知佛慈廣大，三世因果之理事，真實不虛。從茲夫婦
各吃素念佛，努力修持。於救濟貧苦患難，齋僧修廟，施善書，捨棺
材，悉隨己力為之。錫周歸依<le>光</le>，法名了圓。夫人函祈歸依，因名了
常。九年，夫妻兒女五人，同於北京法源寺，受菩薩戒。去年春，夫
人欲來普陀見<le>光</le>，因先朝九華。歸至滬，適奉直兵禍將作，遂未果來，
每引以為憾。<le>光</le>慰之曰，至心念佛，則日與彌陀聖眾相對越，何得以
不見粥飯庸僧為憾乎。以深受驚嚇，故身體瘦弱，久不復原。錫周祈
<le>光</le>開示，<le>光</le>令作退步想，作已死想，遂得大愈。今春復病瘦弱，
不思
飲食。於二月廿八日，正念佛間，見兩童子執長旛，上書西方接引四
字。謂錫周曰，此兆於我則幸，於君則不幸。以己一歸西，內顧無人
故。然念佛之人，不貪生，不怕死。因請僧四位，誦經禮懺念佛廿八
日。以祈壽未盡則速愈，壽已盡則速生西方耳。從此身心適悅，了無
病苦。至四月初，復覺不適。知歸期將至，一心念佛，以求速生。初
五，全家都為念佛。又請師僧換班續念，晝夜佛聲不斷，夫人但默隨
之。初六午前，令備浴具。浴已，著新衣，往佛堂禮拜，供獻香華。
歸即移床向西側臥，唯專念佛，概不提及訣別等事。至亥時，見佛來，
欲起禮拜，因扶起令坐，作合掌低頭狀。云尚有三千佛，念完即去。
全家同僧俗三十餘人，俱大聲念，夫人遂高聲念佛而逝。面帶笑容，
<pb n="433"/>
室有異香。全家俱不現悲哀相，又念佛二小時，方為安置。次日午時
入殮，頂尚溫暖，四肢柔軟，香氣猶存。噫，夫人可謂宿有善根，現
值善緣。不現世間愛情，破壞正念。唯仗多人佛聲，成就淨心。故得
感應道交，蒙佛接引。離此苦域，登彼樂邦。何幸如之。臨終一關，
最為要緊。世有愚人，於父母眷屬臨終時，輒為悲痛哭泣，洗身換衣。
只圖世人好看，不計貽害亡人。不念佛者，且置勿論。即志切往生，
臨終遇此眷屬，多皆破壞正念，仍留此界。臨終助念，譬如怯夫上山，
自力不足。幸有前牽後推，左右扶掖之力，便可登峰造極。臨終正念
昭彰，被魔眷愛情搬動等破壞者，譬如勇士上山，自力充足。而親友
知識各以己物，令其擔負。擔負過多，力竭身疲，望崖而退。此之得
失，雖由他起，實屬自己往昔劫中，成全破壞人之善惡業力所致。凡
修淨業者，當成全人之正念，及預為眷屬，示其利害。俾各知所重在
神識得所，不在世情場面好看，庶可無虞矣。茲因訃至，故發其佛性，
及助念之隱義，並夫人事實之大略。以期修淨業者，知所取法焉。

<h2>大慈悲室發隱</h2>
大慈悲室者，王母朱夫人之臥室也。王母朱夫人者，浙江山陰處
士王君楚辰之德配，心三為廣二居士之生母也。夫大慈悲，乃如來之
室，夫人何得竊取此名。如來於法華會上，令宏經之善男子善女人，
入如來室，著如來衣，坐如來座。隨釋之曰，如來室者，一切眾生中
大慈悲心是。如來衣者，柔和忍辱心是。如來座者，一切法空是。復
頌曰，大慈悲為室，柔和忍辱衣，諸法空為座，處此為說法。然既入
此室，決無不著衣坐座之理。夫人既以大慈悲名室，其三法宏經之實，
為有與否。曰，此義當以六即論之。若論究竟圓證，則唯佛一人。若
論理即，則一切眾生，無不即心本具。夫人殆由名字而起觀行，以期
證入相似分證者。請略陳之。夫人年二十六，方歸王君。王君家頗富，
篤信佛法，性好施捨。獨力建一廟兩進，以奉觀世音及天醫神。蓋欲
大士尋聲救苦，天醫冥消眾病也。又且施茶施藥施燈施衣，歲以為常。
放生惜字，各為立會以提倡之。戚族待以舉火者十數家，族子弟之資
以就學者甚眾，以故家道中落。此雖王君所為，實為夫人陰相以成。
<pb n="434"/>
使夫人無大慈悲心，柔和忍辱心，及不知一切法空之實義，當早為掣
肘阻止，否則拌命以爭，何至竟令家道零落，半生居貧守困乎。又夫
人於於歸後，即蔬食，永斷腥葷。凡麻油香果等亦不食。唯飲白水。
衣唯粗布，綾羅裘葛，脂粉簪釧，概悉屏除。日則紡織縫紉，夜則禮
佛誦經，竟歲不出外戶。沈默寡言，親戚過訪，寒溫之外，軏談因果
報應等事理。事舅姑以孝，相夫以德，教子有法。世以太姜太任太姒
以譽女人，稱為太太，固多漸德。若夫人者，則無愧怍焉。越十有五
年，王君卒，心三為廣皆幼。夫人上奉老姑，下撫幼子，備歷艱辛，
若忘昔富者。及子堪就學，則盡賣於歸衣飾，以備束修。為心三聘婦
婁氏，未娶而喪明。親族咸勸退婚，夫人絕不見聽。卒娶之，且囑心
三善視之，毋見惡焉。夫人初則默誦心經，日有定數。孀居後，則一
心念佛，以期出此娑婆，生彼極樂耳。宣統元年，年六十矣。三月間，
姑沒。夫人親理喪葬，哀勞致疾。四十餘日，形容枯瘦，而神氣極清。
臨終前二日，囑心三為廣備衣棺，曰，吾後日午後當逝矣。因誡之曰，
願汝等進德修業，勉為完人。莊子云，哀莫大於心死。汝能體此意，
則吾心安矣。夫人居常念佛皆默念。屆時，極安舒。心三問所見，曰，
毋擾吾正念。囑點燈籠於室門，遂安坐而逝。沒後兩手柔輛如生時。
噫，平昔志願如彼，臨終安靜如此。其往生西方，斷可必矣。觀經以
孝養父母，奉事師長，慈心不殺，修十善業。及受持三歸，具足眾戒，
不犯威儀。與發菩提心，深信因果，讀誦大乘，勸進行者，為淨業正
因。此十一事，有其一種，以深信願，迴向往生，皆得如願。況夫人
三十餘年，刻苦清修，永斷女習，恪守閨範。二十年來，一心念佛深
厭五濁，冀生蓮邦。臨終子問，尚恐見擾。則不生淨土，將何生乎。
設使夫人不知一切法空，無柔和忍辱心，及大慈悲心。則於於歸之初，
當日事妝飾，唯美食美衣是務。豈肯食蔬衣布，甘受淡薄，如深山之
老頭陀乎。若夫施捨落家，行之不悔，猶不為難。聘婦喪明，眾勸退
婚，堅持不聽，更加憐愍。是皆大慈悲柔和忍辱之發現處。人皆以為
難，而夫人了不為難者，以知一切法空故。否則人我等相，橫於胸中。
決不能視人猶己，視富貴如浮雲，安貧守困，以法為樂也。及末後預
知時至，子問所見，尚以無擾正念是誡。令懸燈於大慈悲室之門，隨
<pb n="435"/>
即坐逝。其心中固已將母子恩愛，及世間名譽，擺脫淨盡。然此實屬
頂門一針，除非頑皮，當即知痛。而雙手柔軟，用表提攜貧病之德，
以作慈悲忍辱之證。噫，若夫人者，可謂兩間之完人矣。當今之世，
宜家之教，弛而不張。不有發大慈悲心，以身為法者以鎮之，則將伊
於胡底。古云，以言教者訟，以身教者從。夫人之於儒於佛，俱堪為
法。殆乘願而特為閨壺母儀，女流師範者乎。餘賦性剛直，學識膚淺，
以故活埋海島，期其藏拙免愆。而心三居士，謬以知識見視，致書請
教。因不避忌諱，痛下針錐。億其必定絕交，豈知反為佩服。知其家
庭，必有善教。乃以其母之懿德貞心，未能表彰為憾。遂詳書其心行
修持，祈餘敘述，故為發其隱義。以期世之為父母及婦女者，知所取
法。各各善教其女，以期異日相夫教子。使有天姿者，皆為善身覺世
之賢士。無天姿者，亦為循規蹈矩之良民。則庶幾乎天下太平，人民
安樂矣。曷勝禱祝。

<h2>馬母姚夫人往生事實發隱</h2>
世間眷屬，各有因緣，菩薩乘願，眾生隨業，善惡各以類聚，種
性了無或爽，孝經所謂欲知其父親其子，易傳所謂方以類聚，物以群
分也。以故西天維摩詰，此土傳大士，龐居士，全家皆悉徹悟自性，
親證無生，去來自在，得大解脫也。近來各界名人，眼界大開，悉皆
尊崇佛法，密事修持。安徽桐城馬通白居士，乃現今之文學大家，著
述甚富。初亦漸染於韓歐程朱之見，不但不知佛為何如人，且不知自
己一念心性，當體與佛了無有二也。及至晚年，學識日晉，見地日高，
方知佛為大聖人，其教有不可思議之事。從茲日誦金剛經，兼持佛號，
以期圓離四相，徹證一心，即於此生，迥出五濁也。其第三女，名君
乾，頗聰明，通文理，有古烈女風，通白甚愛之。然於佛法，絕無信
向。後得病甚苦，不能忍受，通白憫之，對彼念金剛經。彼一聞經聲，
身心安樂，及至經歇，復覺苦痛，通白遂徹夜為念。忽起坐，止令勿
念，若好人然。且曰，我於金剛經所說道理，悉皆悟到。便欲現大人
相，說無生法，冀一切見聞之人，同種善根，詭言家中褊隘，欲往醫
院將養。以通白與其？方時簡，同寓京師，租屋共住，故不能過於寬
<pb n="436"/>
敞幽雅也。通白見其志決，乃令其夫送之德國醫院，擇極超勝之屋安
置之。令其夫與醫院侍人各去，彼則合掌坐脫矣。噫嘻異哉，此與龐
女靈照，紿其父離座，彼即據座以坐脫者何異。李木公素不信佛，聞
通白說此因緣，全家歸依三寶。普門品所謂應以何身得度者，即現何
身而為說法，詎不信歟。而其夫時簡，經此現相，見猶拘墟，行狀中
反湮沒之，其罪過實非淺鮮。今蒙通白之侄怙庭，以其叔母往生事實，
並其子根偉哀啟見示，知通白與其妻其女，皆有大來歷，非偶然者。
按狀，夫人姓姚氏，諱澤潤，幼受庭訓，深嫻婦道，事父母舅姑唯謹。
其姑疾革，刲股和藥，吁天以禱。家固漬貧，通白教授生徒，夫人代
持家政，克勤克儉，故得無虞。教子女有法度，為鄉里所稱。數十年
來，歷經世變，深厭無常，遂專修淨業，以期出此娑婆，生彼極樂。
年逾古稀，猶然強健。今秋初，示微疾，飲食漸減，而晨昏禮拜持誦
無少閑。至八月初四，始臥床，胸鬲，氣不通暢，囑其女君瑋，及侄
婦孫孝達，代為誦經。孝達即怙庭之妻，平日以淨業互相勉勖，故常
侍相為輔助也。至初九夜，夫人見諸佛金光燦爛，伏枕作禮拜狀。又
見觀音伸手下垂，己則仰握菩薩手，連稱菩薩名不已。囑孝達誦彌陀
經，孝達誦至佛土種種莊嚴處，曰如此境界，歷歷在前，吾所見，不
異經所云也。家人環侍念佛，有飲泣者，夫人責之，謂若等何得如此
以累吾也。至初十午刻，脣尚微動，久之遂逝。面色黃潤，眉額閑朗
明若鏡，頂上熱氣外溢，相距尺許，即覺熏蒸，蓋其淨業純熟，身心
清淨之所表現耳。夫欲學佛法，先須力敦倫常，恪盡己分，觀夫人之
孝事父母舅姑，以及相夫教子等，即觀經所謂孝養父母，行世仁慈也。
而其深厭無常，專修淨業，又與同志互相勉勖，乃所謂至誠心，深心，
迴向發願心，與發菩提心，勸進行者之義，皆兼而有之。既有三世諸
佛淨業正因之因，決感仗佛慈力往生淨土之果。彼世之不盡己分，以
敦孝慈，妄欲冀附於仗佛慈力帶業往生之例。雖佛力法力不可思議，
由自己心地不正，與三世諸佛淨業正因相反，斷難獲永離眾苦常受諸
樂之果矣。修淨業者，尚鑒之哉。

<h2>曹雲蓀了義居士捨宅為念佛林發隱</h2>
<pb n="437"/>
佛法廣大如法界，究竟如虛空。理本自心，雖博地凡夫毫無所歉，
道出常情，非十方諸佛莫能盡知。刻論契埋契機之法，唯信願念佛求
生西方，最為第一，利自利他之道，唯不住相佈施福德，可等十虛。
了義居士，既聞淨土法門，功勛殊勝，雖博地凡夫，具足惑業，但能
生信發願，持佛名號，如子憶母，心心相續，決定仗佛慈力，往生西
方，了生脫死，超凡入聖。由茲發大菩提心，修最殊勝行，又欲法界
有情，等蒙利益，於是殫精竭力，提倡贊揚。然人同此心，心同此理，
既經發揮其奧，誰不願得其益，由是善信預會，多至數百，悉具信願，
篤修淨業。居士喜不自勝，即將自己素所住之捨宅，和盤托出，永作
居士念佛林。其意唯欲自他同修淨業，同於現生，往生西方，及一切
遠近善信，見者聞者，同皆發起，以致遍周寰宇，永久勿替也。與求
世間名譽，及人天福報者，固已天淵懸殊焉。同社諸人，感此盛情。
竊恐不立證攄，後或湮沒，致居士一番利人之心，或成斷滅，因為報
縣立案，勒碑林中，非徒揚居士之盛德，實欲發見聞之熱心。又以不
慧，外修此宗，故特致書，命為序引，以冀閱者，聞風興起，展轉傳
揚，豎盡未來，橫遍十方。庶如來一切眾生皆具佛性，皆當作佛之言，
悉皆詣實，不致猶有遺憾矣。不慧承斯盛情，謹將一切法門，與淨土
法門，依之修行，以了生死，證無生，其中之難易遲速，略為敷宣。
庶自度己力而修，不致有法不契機，長輪迴於三途六道，莫之能出之
感傷也。如來一代所說一切法門，無非為眾生斷煩惑以了生死，證無
生以成佛道耳。但眾生根機不一，致所得利益各別。其有宿根深厚者，
現生即可斷盡見思，超出三界，進學菩薩上求下化之道，以期圓滿菩
提，則何幸如之。其或根機稍劣，縱令禪定力深，徹悟自心，而見思
未斷，則依舊輪迴。況從生至生，何能自保，倘一隨福迷，則直墮三
途矣。其下焉者，又何待言，此自力了生死之難也。如來懸知末世眾
生，無力斷惑，特開一信願念佛求生西方法門，俾彼法身大土，與具
縛凡夫，及五逆十惡之極重罪人，同於現生，往生西方。既生西方，
則了生脫死，超凡入聖，各隨已資，而為悟證，其慈悲撫育之心，雖
天地父母，不能喻其萬一。以此法門，仗己信願念佛之力，感佛慈悲
攝受之力，感應道交，故得不斷煩惑，帶業往生，校彼專仗自力者，
<pb n="438"/>
其難易不可同年而語矣。念佛之人，若知此義，自能死盡偷心，專修
此法，不致好高務勝，隨經教知識語言所轉，捨此別修諸餘法門也。
普願見聞，悉皆諦信。

<h2>裘焯庭先生與其夫人雙壽序發隱</h2>
人在天地之間，藐乎小爾，何以與天地併稱，謂之為三纔。以人
同此心，心同此理，人皆可以為堯舜，人皆可以作佛。由其具贊天地
之化育，振乾坤之綱維之功能德用，故得此嘉名。彼不自振拔，甘為
下愚，生為行肉走屍，死與草木同腐，併生有害於社會國家，死受苦
於三途惡道者，乃不慎所習而致，非本具之天真佛性有異也。故孔子
曰，性相近也，習相遠也。夫所謂贊天地之化育，振乾坤之綱維者，
非專指有位者而言，雖匹夫匹婦，各能優為。果能誠意正心，自修其
身，以明其明德，其誠中達外，必致家人與鄰里鄉黨親戚朋友，群相
觀感，而潛移默化於不知不覺中。是故一鄉有善士，則一鄉淳謹而靖
謐，如漢陳寔婉訓梁上君子，其鄉之盜賊絕跡，魯義姑欲存其兄之嗣，
齊國之敵兵立退，此殆匹夫匹婦贊化育，振綱維之一端耳。孟子謂窮
則獨善其身，達則兼善天下，蓋指其多分而言焉。當今之世，世道人
心，陷溺已極，只期自私自利，置道德仁義於不顧，幾於無可救藥。
然天下不治，匹夫有責，倘人各興起，負此責任，各各守分安命，知
因識果，孝親敬兄，敦篤宗族，嚴教子女，俾成良善，十數年閑，世
皆賢人，賢賢互益，必召天和，尚何天災人禍之有。是知闡明因果，
善教兒女，為天下太平之根本。如裘焯庭夫婦，人皆知其有盛德熱心，
能以至誠無私心，孝親敬兄，撫育諸侄，周給貧窮，振興學校，深信
佛法，及與因果，濟度幽魂，救護生命，為一鄉之標榜，作同人之模
范，致使子女媳孫，同皆賢孝，家道興隆，麟趾呈祥。而不知此德此
心，固從無量劫來，稟佛諸惡莫作，眾善奉行，一視同仁，自利利他
之教之所習，兼資受生以來，得賢父母鈞陶化育之所致也。先生與夫
人將屆七旬，同人欲為祝其期頤，敬錄其實行，用佐壽筵，又祈不慧，
隨喜贊助。竊思先生夫人之德，序文具標，若徒作華麗之文，以為贊
頌，不但非我所能，亦非我所宜，故推本而發其隱義以言之。須知吾
<pb n="439"/>
人之壽，原自無始無終，由其真如妙性，為煩惱惑業所蔽，故致隨業
昇沈於六道輪迴中，其壽便局促短小，不堪言狀。如來愍之，為說斷
惑證真之法，令其返本還元，超凡入聖，從中下手易而成功高者，唯
信願念佛求生西方為第一。其子愫楹，建安養堂，為二親修淨之所，
實得祝壽之大體。待百年後，往生西方，證無量壽，方為孝子尊親之
究竟實義，方副同人頌德祝壽之景仰誠心也。<little>（愫楹、號佩淨、）</little>

<h2>孫母林夫人事實發隱</h2>
吾人一念心性，與三世諸佛，了無有異，其智愚苦樂天淵殊者，
以宿世今生之所修所習，有善惡順逆之所致也。華嚴經云，若人欲了
知，三世一切佛，應觀法界性，一切惟心造。言法界性者，即生佛同
具之妙真如性，在佛不增，在生不減，處生死而不垢，證涅槃而不淨，
亙古亙今，不遷不變，湛寂常恆，如如不動。此性最可尊貴，故眾生
雖迷之及極，如來絕無一念棄捨之心，多方教化，冀其復彼本性也。
一切惟心造者，乃指修習順逆而言，順修則為人，為天，為聲聞，緣
覺，菩薩，極之則圓成佛道，安住寂光。逆修則墮修羅，畜生，餓鬼，
地獄，極之則永墮阿鼻地獄，經塵點劫，受諸極苦，莫由出離也。由
是觀之，十法界皆由今昔修習而得，故孔子曰性相近也，習相遠也。
了此，而不返迷歸悟，背塵合覺，以慎所修習者，未之有也。其返迷
歸悟，背塵合覺之道，固非一端，求其下手易而成功高，用力少而得
效速者，唯淨土法門為然也。孫母林夫人者，慶澤之生母也。宿植德
本，稟性淑賢，其孝親敬夫，教子持家，周給貧乏，救護生命，皆足
為女流師範。而且篤信佛法，修持淨業，自少至老，無或廢替。況身
稟女質，既難遠參高人，而家住玉田，絕少宏法上士，而畢生孜孜修
持者，乃多劫之熏修所致也。溯昔夫人歸孫君時，貧不自給，操勞苦
作，過於傭保。中年以後，家漸富裕，有子五人，孫十餘人，僕婢甚
多，宜享逸樂，其操勞苦作，不改舊度。衣止粗布，不服綾羅，洗澣
補綴，尚不忍棄，見人之飢寒，不異身受，必施金推食，其心方安，
人有求祈，必令忻悅而去。昆蟲螻蟻，誡勿傷害，即蛇蠍毒物，亦令
設法驅去，絕不肯令其受傷也。蓋欲子孫世守勤儉仁慈之道，以身率
<pb n="440"/>
之，而冀其依行焉。平時每以因果報應誡子孫，常曰，利人實為利己，
害人甚於害己，凡居心行事發言，皆須歸於慈善一邊而後已。汝等若
能如是，則為無忝所生，否則縱令富貴至極，亦屬污辱祖宗之大怨家
也。故其子孫，多皆篤厚敬謹，不染時風。尤可異者，去冬兵從起時，
慶澤奉母遠避於親眷家，當其去時，心慮惶恐，夫人以裝老衣之篋命
攜之，亦不言其所以。至臘月遂歿，適得具劍，雖曰年高八十有八，
不可不預，然其心地安詳，不隨境亂，於此可見。當夫人臨終時，慶
澤率其家人，同聲念佛，忽若發狂，遂將窗紙撕破。適有二蝶大如掌，
從窗櫺入，黃質雜黑白章，采絢非常，繞屍而飛，家人驅之，竟不能
去，歷大半日，殯殮已畢，舁入他院，蝶亦隨棺飛翔，直至靈柩安妥，
方始飛出，向西而去。夫時當臘月，況在北方苦寒之地，何得有蝶，
當時本家與親眷七十餘人，同皆驚異，謂為不經見聞之瑞。蓋以夫人
盛德淨心所感，以表其離此娑婆，生彼極樂之祥，但以世人根機陋劣，
特示為蝶，此豈真蝶乎哉。慶澤述其母之心行大略，祈餘發揮以為世
勸。噫，人子揚親之德，固為分所應爾，然揚親之德，而不修德慎行，
則更甚於誣親以惡，故孝經以立身行道，揚名於後世，以顯父母，為
孝之終。如孔孟等，未見敘述父母之德，而天下後世，無不尊其父為
聖父，母為聖母，欲表彰親德者，不可不知。世孝如此，可謂極矣，
而於親之靈識，無大裨益。若以佛法論，親在則諭親於道，俾其返迷
歸悟，背塵合覺，信願念佛，求生西方。親沒則志誠念佛，為親迴向，
設祭待客，概不用葷，庶可令親未往生則即得往生，已往生則高昇蓮
品，此固如來普度眾生，令複本具佛性之要道。人子欲報親恩而揚親
德者，當終身奉行而廣為化導，其利益唯佛能知，非語言文字所能形
容也已。

<h2>崔母孫夫人往生傳發隱</h2>
聖人誠明之道，如來真常之法，匹夫匹婦，皆堪與知與能，以人
同此心，心同此理，凡聖雖異，心體無殊。故曰惟聖罔念作狂，惟狂
克念作聖，人皆可以為堯舜，人皆可以作佛。一切眾生，皆有佛性，
由迷背故，枉受生死輪迴之苦。而佛視六道眾生，悉同一子，況生信
<pb n="441"/>
發願，虔持佛號，具行世善，兼持經咒，志誠迴向，以祈往生，有不
感應道交，蒙佛接引，離此娑婆，生彼極樂者乎。崔母孫夫人者，注
川處士之德配，祥鳩祥？祥鴻之生母也。其性情沈默淳厚，其行事勤
儉寬和，其孝親相夫，持家教子，濟貧恤困，戒殺護生，皆足為閨壺
儀型，女流師範，非宿有善根，豈能如是耶。而且篤信佛法，虔受歸
戒，年逾七十，精修淨業，其子祥鴻，多方輔助，故得豫知時至，正
念往生，可謂女中丈夫，火裡蓮華，不辜佛化，不負己靈者矣。彼世
之鬚眉丈夫，多才多藝，自命非凡者，及乎臨終，則業識茫茫，無本
可據，依舊輪迴於三途六道之中，豈不大可哀哉。或曰，每見載籍，
畢世修持，定慧力深，宗說兼通，解行相應者，多有生死不了，仍復
受生。何雀母以五六年工夫，竟得往生，了生死耶，有何證據，而知
其決定住生耶。答曰，子未知了生死有自力佛力之所以也。一切法門，
皆仗自力，淨土法門，全仗佛力。仗自力，非見思淨盡，無由出離生
死，仗佛力，若信願真切，即可帶業往生。譬如渡海，一由自浮，一
由乘舟，到岸雖同，其難易安危，奚啻天淵懸殊也。觀無量壽佛經，
示三種淨業正因，一者孝養父母，奉事師長，慈心不殺，修十善業。
二者受持三歸，具足眾戒，不犯威儀。三者發菩提心，深信因果，讀
誦大乘，勸進行者。此十一事，或有一二，加以信願念佛，悉得往生，
況崔母之將及全備者乎。又五逆十惡眾生，臨終地獄相現，有善知識
教令念佛，或至十聲，或止數聲，直下命終，亦得仗佛慈力，往生下
下品中，況崔母五六年來，日夕繫念者乎。言證據者，臨終不起愛戀，
密默念佛，豎手示敬，端坐而逝，即此數端，便是往生之相，況沒後
全身已冷，頂們猶熱，及至入險，面貌如生，征於經論，謂頂聖眼天
生之說，其往生又何疑焉。或曰，此境師未親見，安知非其子之飾詞
乎。答曰，飾詞世固有之，乃不知因果者之所為。祥鴻欲令同人同生
信心，同修淨業，同生西方，冀其母高昇蓮品。斷不敢犯大妄語，俾
其母與己，同獲未得謂得，未證謂證，以凡濫聖之至極重罪也。

<h2>慈悲鏡發隱</h2>
近世殺劫之慘，振古未聞，推究其由，皆因食肉之所釀成，是食
<pb n="442"/>
肉為殺劫之因。殺劫乃食肉之果，而果復造因，因復感果，展轉互殺
互食，了無已時，可不哀哉。然殺劫之慘。人所共戚，而殺生食肉之
慘，人所共樂，實則不異於自殺自食，及自殺食其父母兄弟妻子眷屬
也。故入楞伽經云，一切眾生，從無始來，在生死中，輪迴不息，靡
不曾作父母兄弟男女眷屬，乃至朋友親愛侍使，易生而受鳥獸等身，
云何於中取之而食，食肉之過，可勝言哉。泉州諸善士，欲挽殺劫，
特立大同放生會。放生云者，卻感發眾人之慈悲心，從茲不忍食肉耳。
既不食肉，則現在不造殺業，將來不受殺報，雖曰愛惜物命，實為預
護自身，若大家同抱此志，何難感召天和。倘放者自放，食者自食，
則所放有限，所食無窮，消放者個人之殺業則可，消眾同分之殺業則
未也。故特撮取古人淺顯勸戒語言，名慈悲鏡，布之鄉邑，以期見聞，
同發慈悲，共持殺戒，咸事素食，庶可挽回劫運，共享太平，因為？
陳食肉之過以助之。願食肉者，將生作己想，將己作生想，想之久久，
即以威逼，令其食肉亦不敢，況徒為口腹乎。至於敬神祭先，奉親宴
客，豈素食便不可，必殺生而方可乎。

<h2>唐氏先塋附青蓮尼塔發隱</h2>
人皆可以為堯舜，人皆可以作佛，以人同此心，心同此理故也。
其不能者，皆卑劣自居，不自奮發，乃不為耳，非真不能也。禮云，
飲食男女，人之大欲存焉，死亡貧苦，人之大惡存焉。然有志於為堯
舜作佛者，則不以大惡存者，以易其大欲存者。故孔子曰，志士仁人，
無求生以害仁，有殺身以成仁。孟子曰，生亦我所欲也，義亦我所欲
也，二者不可得兼，捨生而取義者也。餘於大成庵青蓮尼，深有感焉。
按尼系武進西郊某姓婦，青年祝發，精修梵行，為遠近善信所欽敬。
清咸豐十年，賊陷常州，尼著袈裟禮佛，投入庵前池中。及賊至，則
庵村悉成焦土。越數日，有汪邵二公，潛歸探視，見尼屍浮於池，二
公仰其懿德清操，待夜深，出其屍，稿葬於庵之基。越十有六年，光
緒改元，唐駝之父恂之公棄世。駝母鄒恭人，羅掘數十千，購其葬所，
乃當日大成庵基。村人欲賣地，偷將尼骨埋於所購之墳地內，堆一小
冢。鄒恭人詳究由來，不唯不以為嫌，且頗生敬仰。每祭掃，率駝兄
<pb n="443"/>
弟兼，祭尼墳夫。鄒恭人，當此之時年，齒甚盛居，貧守節為夫撫育
其子女，家計不充，賴勤針黹，兼為人浣濯衣服以度日。時駝兄光盛
年十一，駝僅五歲，妹甫三歲，零丁孤苦，不堪言狀。鄒恭人勉力支
持，以養以教，令駝兄弟成人成德。其處境，雖與青蓮尼異，其懿德
貞心，固與青蓮尼無或軒輊也。至光緒二十八年，鄒恭人棄也，遂與
恂之公合葬焉。而駝兄弟服職外方，二十餘年，未共祭掃。迨民國十
年，駝兄辭官歸裡，駝亦由滬回常，相偕祭掃，求尼墳而不得。問其
地主，云以不便耕種，乃移於桑田中矣。駝與其兄光盛議曰，現尚知
此尼之德，故有保護之念，若不設法，後難免夷墓暴骨之慘。況汪邵
二公，冒險而偷葬，吾母率吾兄弟，年年致祭。若置之不理，不但有
愧於汪邵二公，且大得罪於吾母，我等何可抱此遺憾。乃擇吉移葬於
其父母之塋，又為建一石塔，大書大成庵青蓮尼師之塔。題其後曰，
尼服袈裟殉難，其志行可想，特遷遺骨葬我父母塋內，唯願世人共相
保護之。駝之意，子孫或有遷徙，及與斷絕，欲為久遠之計，非求世
人保護不可。有以不合宜諫者，駝曰，此尼乃佛門真修行僧，生為遠
近所景仰，賊欲來，而服袈裟以自溺，與古之仁人義士相去何遠。況
吾母素所欽佩，俾吾兄弟致祭，今葬我父母塋內，如請高僧於家供養，
有何不可。又此尼具此懿德清操，或已超凡入聖，使吾父母常得親近，
當可蒙其慈力，即得高超三界，托質九蓮，以故吾宗吾母之意而樂為
之。孟子以富貴不能淫，貧賤不能移，威武不能屈者，為大丈夫。若
此尼者，初捨飲食男女之大欲存者，長齋奉佛，精修梵行。沒立殺身
成仁捨生取義之大節，以期不負己靈，不玷佛化，為人天之標榜，弭
末俗之頹風，非所謂女中大丈夫乎。宜其唐駝為之建塔，又持衣鉤，
遍求名人為之題贊，以期發潛德之幽光，維世道於弗墜耳，爰為發其
隱義云。

<h2>唐孝子祠校發隱</h2>
孟子曰，人皆可以為堯舜，又曰，堯舜之道，孝弟而已矣。有子
謂君子務本，本立而道生，孝弟也者，其為仁之本歟。夫為堯舜為仁，
不外乎敦行孝弟，初非有奇特玄妙，艱難困苦，欲為而不能者。人固
<pb n="444"/>
各當自勉，以期不負獨為萬物之靈，而與天地併稱為三纔耳。且天地
至廣至大，人得以七尺之軀，與之併稱者，以其能贊天地之化育，繼
聖賢之志事也。否則機械變詐，敗常亂俗，徒污天地與人類耳。形難
為人，實則禽獸之不如，以禽獸不知禮教，人知禮教，知禮教而悖之，
斯居禽獸之下矣。是人也，生既為衣冠禽獸，死必墮三途惡道，人亦
何苦以能為堯舜為仁之資，甘心永作畜生餓鬼地獄之可憐眾生，是誠
何心哉。無他，皆由家教未至，與自己不自振奮而致然也。近來歐風
漸至，一班新學派，厭故喜新，趨之若騖，凡歐人為國為眾之好處，
皆所不學。其蔑禮亂倫處，則變本加厲。竟至廢經廢倫仇孝等，無所
不至，直欲人與禽獸，了無有異而後已。有心世道人心者，各懷懮懼。
武進唐駝，欲挽頹風，以先曾祖唐孝子安邦公事，雖經表彰，載之邑
乘，未立專祠，知者蓋鮮，遂設祠勒碑以表彰之。又於其中，立一小
學，名為唐孝子祠校。俾當地貧子弟讀書其中。冀其顧名思義，傚法
前人，敦本重倫，以盡己分。初則服勞華養以安其親，次則立身行道
以榮其親。既能孝矣，必能篤修弟忠信禮義廉恥等。則為人之道得，
為堯舜為仁之道亦得，而贊天地之化育，繼聖賢之志事之道，亦可以
隨分而得。駝之意，蓋如此，以故不辭辛苦，鬻字以辦。誠可謂敦本
重倫尚德幕義之士，駝其賢乎哉。其族侄允中，亦隨力勸助，足見唐
氏之多賢人也。雖然，駝之賢有自來矣。按駝生五歲，父恂之公即棄
世，時駝兄光盛十一歲，妹始三歲，家徒壁立，零丁孤苦，不堪言狀。
母鄒恭人，日勤針黹及與人浣衣，賴以度生，以養以教，俾駝兄弟皆
成人成德。且為其夫買墓地，成契後，村人移大成庵青蓮尼骨於其地
中。鄒恭人詢知，不唯不以為嫌，且深生景仰，歲時祭掃，必令二子
致祭於尼。及恭人逝後，地主移葬他處，駝兄弟感母慈，兼恐後或夷
滅，遂復移置其父母塋內，且建塔表彰其懿德清操焉。夫鄒恭人當夫
逝時，年齒甚盛，居貧守節，教養二子，欽敬以身殉法之尼，其殆魏
慈母魯義姑之流。懿德貞心，堪為世范。故感駝年逾五十，不減孺慕，
欲廣孝思，以報母恩，爰立此祠，設校於中，以教鄉里之貧子弟，冀
為挽回世道人心之據。可謂篤於事親，克盡子道矣。因為發其隱義，
俾安邦公之孝行，與鄒恭人之潛德悉彰，庶見者聞者，咸皆興起。孝
<pb n="445"/>
經云，夫孝，天之經也，地之義也，民之行也。由是言之，一言一行，
有不合道，皆為不孝。故曰，孝弟為仁之本，堯舜之道，孝弟而已矣。
凡為人子者，可不深長思而亟自勉焉。

<h1>緣起</h1>
<h2>廣東高州佛學研究會緣起<little>（代何劍菁作）</little></h2>
佛法大無不包，細無不舉。不但依之可以斷惑證真。了生脫死。
即格致誠正，修齊治平，明明德，止至善之道，若能會通佛法，則事
半而功倍。以世間聖人所說，但止令人儘分。唯上智之人，方能恪遵。
若在中下根性，則便漠然置之。佛則詳示因果報應，生死輪迴，及一
切眾生，皆具佛性，皆可成佛等事理。俾上智者必期於證本有，下愚
者亦不敢肆意縱情，以膺未來之苦。勢必改惡遷善，希聖希賢，雖在
暗室屋漏之中，常如面對佛天。如來以三歸五戒十善，普攝在家男女。
能修五戒十善，便可勝殘去殺，反澆復淳。永離三途惡報，常享人天
快樂。最淺者尚能如是，況其最深者乎。故知如來為三界大師，四生
慈父，聖中之聖，天中之天。由是聖君賢相，通人達士，莫不依教修
習，護持流通。以一切諸法，以心為本。唯有佛法，究竟發明故也。
溯自東漢，大教西來。近二百年，止在北方。至三國康僧會，感化孫
權，南人始沾佛化。至晉而遍及全國，及高麗日本等。至唐而各宗悉
備，堪比西天。數百年來，法道流通，高人林立。載諸傳記，何可勝
數。而曹溪法脈，出我粵東。傳佛心者，莫不宗之。固知粵雖邊鄙，
於如來大法，有大因緣。由是禪宗大興，雖在家二眾，多有徹悟本有，
明心見性者。歷宋元明，法道弗替。明季垂末，勃然蔚興。憨山以宏
法遭讒，謫戍粵東，中興曹溪。時搉使四出，百姓塗炭。制台不能設
法者，憨山以一席話取消之。讀憨山年譜，及年譜疏，知粵民沐大師
之恩者深矣。迨至有清，崇重尤隆。世祖仰遵佛制，罷除試僧，及與
度牒，令其隨意出家。在當時高人林立，頗為有益。而佛法式微之兆，
實基乎此。自後百有餘年，尚復蔚然。嘉道以來，哲人日希，典型日
墜。國家不事提倡，僧侶頹於奮發。加以咸同之際，兵災綿聯。前修
既沒，後昆無聞。以致鄙敗無賴之徒，多皆混入法門。在家儒士，非
<pb n="446"/>
具超格之知見者，莫不以佛法為贅疣，謂其無益於人國。而如來格致
誠正，修齊治平。及斷惑證真，了生脫死之大經大法，以不研究，誰
得而知。新學派出，妄以己意，肆其謗黷。遂至毀寺逐僧者，相繼而
起。近數年來，各界人士，眼界大開。知佛法為世間唯一無二之道。
不但不與一切哲學科學政治法律相抵觸，且能令彼一切哲學科學政治
法律，悉獲實益。於是凡有志於親見本來面目，及挽回世道人心者，
莫不研究佛法，受三歸以正三業，奉五戒而修十善。吃素念佛，戒殺
放生。昔之嗤為愚夫愚婦之所為者，今則偉人名士悉為之。於是各處
皆設佛學研究會，佛經流通處。剝極則復，否極則泰。今之世道人心，
陷溺已至極點。若不以因果報應，生死輪迴。及一切眾生，皆具佛性，
皆可成佛為訓，決難收效。以吾人一念心性，不變隨緣，隨緣不變。
隨悟淨緣，則證三乘，及佛法界。隨迷染緣，則成人天，及四惡趣法
界。雖十法界之昇沈苦樂，天地懸殊。而本有心性，在凡不減，在聖
不增。倘諦了此義，雖使喪身失命，決不肯捨悟淨緣，取迷染緣。以
致永劫輸回，莫之能出也。是知因果報應，生死輪迴等法。乃標本同
治，凡聖共由之大道。世出世間聖人，平治天下，度脫眾生之大權也。
當今之世，若捨此法，雖堯舜禹湯文武周孔齊出，亦末如之何也已矣。
天下不治，匹夫有責。吾高佛法，凋殘已久。出家在家，等皆夢夢。
同人等發起佛學研究會，並佛經流通處。俾有志於己立立人，自利利
他者，隨己天姿而為修持。深則見深，何難斷惑證真，了生脫死。淺
則見淺，亦可改過遷善，希聖希賢。挽回世道人心，促進人群道德，
固與政治宗教各範圍，不相干涉，不相背戾也。區區之忱，祈垂洞察。

<h2>上海佛學編輯社緣起</h2>
心性者，十法界一切聖凡，墮獄生天，證真成佛之根本也。因果
者，世出世一切聖賢，平治天下，度脫眾生之大權也。然此心性，人
各自具。真常寂照，妙莫能名。祇因迷而未悟，不但不得受用，反承
此心性之力，起惑造業，由業墮苦。展轉沈迷，輪迴六道。盡未來際，
了無出期。致我釋迦牟尼世尊，特垂哀愍，興無緣慈，運同體悲。不
離寂光，示生世間。精修梵行，成等正覺。於是嘆曰，奇哉奇哉，一
<pb n="447"/>
切眾生，皆具如來智能德相，但因妄想執著，而不證得。若離妄想，
則一切智，自然智，無礙智，即得現前。由是隨機說法，令得度脫。
但由機器差別，故致法無定相。或漸或頓，或權或實，或顯或密，或
性或相。必期於徹悟此在凡不減，在聖不增，終日隨緣，終日不變之
妙真如性，悉得徹證而後已。以此心性，體雖不變，用常隨緣。隨迷
染緣，由厚薄不同，而成六凡法界。隨悟淨緣，因淺深各異，而成四
聖法界。既知體常不變，由迷逆悟順，相用天殊。其誰不欲捨迷染緣，
隨悟淨緣。復還本有之天真，圓成無上之覺道乎。十法界，一一不出
因果之外，欲離苦得樂，超凡入聖者，固宜慎所擇也。又慮眾生業重
障深，縱種善根，得生人天。既未斷惑，必致造業。一墮惡道，苦無
了期。於是以大悲心，特開淨土法門。俾具縛凡夫，於現生中，即得
出此娑婆，生彼極樂。與住行向地，及等覺菩薩，如觀音勢至，文殊
普賢等，俱會一處，親炙彌陀，以漸證夫道果耳。噫，世尊之恩，可
謂極矣。雖天地覆載，亦難喻其少分焉。迨至眾生機盡，如來應息。
而大悲利生，終無有盡。由是諸大弟子，分佈舍利，結集經藏。俾遍
界以流通，冀普沾乎法潤。及至東漢，大教始來。但由風氣未開，故
唯在北方流通。至孫吳赤烏四年，康憎會尊者，特開化建業。蒙如來
舍利降臨，致孫權極生信仰。遂修寺建塔，以宏法化。此法被南方之
始也。至晉而遍佈高麗，日本，緬甸，安南，西藏，蒙古諸國。自茲
以後，蒸蒸日上。至唐而諸宗悉備，可謂極盛。天台，賢首，慈恩，
以宏教。臨濟，曹洞，偽仰，雲門，法眼，以宏宗。南山，則嚴淨毗
尼。蓮宗，則修專淨土。如各部之分司其職，猶六根之互相為用。良
以教為佛語，宗為佛心，律為佛行。心語行三，決難分屬。約其專主，
且立此名。唯淨土一法，始則為凡夫入道之方便，實則是諸宗究竟之
歸宿。以故將墮阿鼻者，得預末品。證齊諸佛者，尚期往生。如來在
世，千機並育，萬派朝宗。佛滅度後，宏法大士，各宏一法。以期一
門深入，諸法咸通耳。譬如帝網千珠，珠珠各不相混。而一珠遍入千
珠，千珠悉攝一珠。參而不雜，離而不分。泥跡者謂一切法，法法各
別。善會著則一切法，法法圓通。如城四門，隨近者入。門雖不同，
入則無異。若知此意，豈但諸佛諸祖所說甚深諦理，為歸真達本明心
<pb n="448"/>
見性之法。即盡世間所有一切陰入處界大等，一一皆是歸真達本，明
心見性之法。又復一一皆即是真是本，是心是性也。以故楞嚴以五陰
六入十二處十八界七大，皆為如來藏妙真如性也。由是言之，無一法
非佛法，亦無一人非佛也。無奈眾生，珠在衣裡，了不覺知。懷寶循
乞，枉受窮困。以如來心，作眾生業。以解脫法，受輪迴苦。可不哀
哉。以故宏法大士，不憚艱辛，種種方便，而為開導。令其諦了十法
界因果事理，徹悟即心自性，以迄究竟圓證也。由唐而宋而元而明而
清，足一千年，聲教弗替。雖不及唐時之盛，猶可稱伯仲之倫。自咸
同來，兵火聯綿，飢饉薦臻。高人日希，庸人日多。國家不暇提倡，
僧侶無力振興。由是在家高人，以未嘗研究故，謬襲韓歐故套，遂致
一敗塗地。至清末之時。大開學界。天姿高者，遂皆翻閱佛經，始知
道本在是，遂皆息心以研究焉。及至民國啟運，法制維新。奉教自由，
載於憲法。十餘年來，風氣大開。舉凡政軍學商各界偉人，多皆研究
佛法，吃素念佛。顧聯承，趙雲韶等諸居士，欲令同人，悉沾法利。
擬於上海北京路長康裡，設一佛學編輯社。凡屬發明心性之論，彰顯
因果之說。戒殺放生之利益，念佛往生之感通。與夫深經奧論之解釋，
高人懿士之修持。取便編輯，月出一冊，以餉當世。庶不知佛法者，
因茲而知。稍知佛法者，展轉入勝。果能依佛言教，諸惡莫作，眾善
奉行。主敬存誠，洗心滌慮。不但天災人禍，從茲消滅。俗美風淳，
永享太平。將見徹悟唯心，親見佛性。離三界之苦因苦果，證一乘之
樂因樂果。庶不負此即心本具之真如妙性也已。

<h2>常齋會題詞並緣起</h2>
眾生心性，與佛同儔，由善惡業，報分人畜。人有智識，畜無技術，
恃強陵弱，遂殺而食。成家之子，不惜重債，況殺彼身，但圖口快。
怨恨固結，歷劫互償，試一思及，中心痛傷。爰集同人，共立此會，
凡百應酬，概用素菜。特立現約，並述緣起，普願見聞，各篤胞與。
原夫水陸空行一切眾生，無一不知疼痛苦樂，無一不知貪生怕死。而
且無一不是吾人無量劫來之父母兄弟姊妹妻子朋友親戚。又復無一不
能於未來世深種善根，修持淨業，斷惑證真，圓成佛道。但以宿世惡
<pb n="449"/>
業，墮於異類。固宜深生憐憫以護持之，令彼各得其所。何可以強陵
弱，或以智取，或以錢取，俾彼一切，悉充口腹。彼等力雖不敵，心
固銜結。故致生生世世，展轉互殺。為一時之口腹，殺身命於多劫。
校比自殺，酷烈萬倍。何苦為此招殃禍事，一何愚迷至於此極。在昔
魯國有二勇士，彼此互聞而未相見。一旦相遇，沽酒共飲。一日，無
肉不能成歡，當去買肉，一曰，爾我肉也，何須更求。其人以為所見
甚高，遂袒衣相割，彼此互食。又復割彼之肉，轉以奉彼。意氣揚揚，
以為吾人之交，情意真摯。相割相食，遂至於死。凡見聞者，皆嘆其
愚。世人因食肉故，造諸殺業。遂至累劫，展轉互殺。校彼勇士，更
為酷烈。由無慧目，不知後報。反為得意，用自矜誇。斥素食者，以
為迷信，及以薄福。世俗相襲，恬不知非。以故如來於梵網，楞嚴，
楞伽，等諸大乘經，極陳殺生食肉之禍可謂拔本塞源之真慈大悲也。
近世殺劫之慘，千古未聞。況復水火疾疫風吹地震旱潦等災，不時見
告。總因殺業以為緣起，致令世道人心愈趨愈下。由是天災人禍，相
繼而興。如立鏡前，不能逃影。同人懮之，欲令世人，同持殺戒，各
秉蔬食。無論祝壽祈福冠婚喪祭宴賓會友等事，俱用素筵。一以全吾
惻隱之心。一以冀吾所尊奉之神祇，並吾之祖宗父母朋友親戚，止息
殺業，增長善根，非止獨為水陸空行一切物類計也。又期彼此傚法，
達之鄉國，及與天下。將見俗美風淳，民康物阜。共樂大同之化，永
息爭競之風，則鳥獸魚鰲咸若。庶人與天地並立為三，稱為三纔。與
乾為大父，坤為大母，民吾同胞，物吾與也之義，不至徒有空言，毫
無實義矣。

<h2>樂清柳市募建淨土堂緣起</h2>
三界無安，猶如火宅。眾苦充滿，甚可怖畏。眾生愚癡，常住其
中。縱受極苦，不求出離。雖有本具佛性，由其迷背，反作起惑造業
之本。以致經塵點劫，莫由解脫，可不哀哉。況今世道人心，陷溺已
極，殺劫之慘，振古未聞。加以新學潮流，撥無因果。聖賢道義，斥
為迂腐。任已臆見，而為提倡。盲引盲眾，相牽入火。致令天災人禍，
相繼降作。蚩蚩蒸民，誠堪憐憫。於是有心世道者，奮發大志，欲為
<pb n="450"/>
救援。以為此等業果，皆由唯知自私自利，不知三世因果善惡報應。
以為人死神識即滅，有何靈魂，隨罪福因緣，受生於人天及三途惡道
耳。既善惡同一磨滅，何不任意所為，以期身心快樂乎。由是逆天悖
理，損人利己。以及殺害生命，取悅口腹之事，熾然競作，無所顧忌。
使知三世因果，當即恐其受報，而不敢稍萌此念，況實行其事乎哉是
知我佛所說三世因果，生死輪迴之事理，乃無明長夜之慧日也。而念
佛求生西方極樂世界，乃生死苦海之慈航也。欲挽劫運，捨此末由。
以故各處諸大心緇素，悉皆汲汲然提倡佛學，以冀天下太平，人民安
樂也。樂清胡天僕居士，於虹橋建一淨土堂。於八月十五日開講，萬
眾歡欣，嘆所未有。柳市諸善土景仰不已，擬在當市亦建一所，以期
普沾法潤。除首人任捐外，擬欲募諸四方。包又舞居士祈<le>光</le>作疏。竊
謂因果一法，乃世出世間聖人，平治天下，度脫眾生之大權。而念佛
一行，實十方三世諸佛，普令眾生，現生出苦之達道。捨此則邪見無
由滅，實益無由得也。契理契機，利益難思。懇祈有力大人，各各贊
襄，俾佛堂成而講會長開，人心轉而劫運頓息。庶勝殘去殺，一視同
仁之象，復見於今。其功德利益，當與十方虛空同其壽量，非筆舌所
能形容也已。

<h1>啟</h1>
<h2>請淨權法師講法華經啟<little>（代法雨監院作）</little></h2>
伏以如來知見，蘊於眾生心中。不因佛說，誰能自悟。釋尊一代
所說諸經，唯有法華暢譚此義。舉手低頭，皆成佛道。治世語言，悉
順正法。示衣裡之明珠，出火宅之險難。孤露乞兒，作長者之真子。
無明厚地，得法性之甘泉。即眾生心，示如來藏。若不講演，誰得而
知。恭維淨公大法師，宿受佛囑，作如來使。常宏大教，普利群倫。
以大智能，發大辯才。直教頑石點頭，天華墜地。晚久仰德風，未獲
一唔。緣慳障厚，愧何如之。茲者<rubynote t="（敝寺）"/>主人，擬於來年夏月，講
演法華。固知座下悲運同體，慈起無緣。故敢冒昧懇求，唯祈默然允
許。將見昔日靈山一會，各各同膽。此際觀音普門，人人得入矣。伏
祈慈悲，則法門幸甚，眾生幸甚。臨啟，無任懇禱冀望之至。
<pb n="451"/>

<h2>請淨權法師講彌陀疏鈔啟<little>（代法雨住持作）</little></h2>
伏以圓覺妙心，有情各具修持克證，其孰知宜。恭維淨公大法師，
宿受佛囑，乘願再來。開如來之知見，績臺衡之薪傳。諦觀圓融，禪
淨一致。導三乘同登九品，引五性共證唯心。<rubynote t="（晚）"/>久仰高風，殊少親
近。愧為法雨守門庭，絕無智力宏覺道。詳察現世時宜，唯淨土最為
當機。擬講彌陀疏鈔，非我公莫慰眾望。懇祈不違本誓，俯徇下情。
待到明年七月，飛錫荒山。好令百千四眾，棲心秘藏。以懸河之妙辯，
暢如來之本懷。俾無問自說之經，理事雙彰之疏，悉得大明。豈但荒
山之深幸，法門之深幸而已哉。唯願慈悲，默然允許。臨啟，無任激
切冀望之至。

<h2>寧波功德林蔬食處開辦廣告</h2>
一切眾生，皆有佛性。皆是過去父母，未來諸佛。設法救護，尚
恐不及。何可為悅我口腹，以殺彼身軀乎。須知水陸飛潛諸物，同吾
靈明覺知之心。但以宿業深重，致使形體殊異，口不能言。觀其求食
避死情狀，自可悟其與人無異矣。吾人承宿福力，幸生人道，心有智
慮。正宜敦天父地母，民胞物與之誼。以期不負人與天地併名三纔，
以參贊天地之化育。俾民物各得其所，以同受覆載，同樂天年而後已。
倘其不體天地好生之德，恣縱自己饕餮之念。以我之強，陵彼之弱。
食彼之肉，充我之腹。必至一旦宿福已盡，殺業現前，欲不改頭換面，
受彼展轉殺食，其可得乎。況肉食有毒，以殺時恨心所結故。故凡瘟
疫流行，蔬食者絕少傳染。又肉乃穢濁之物，食之則血濁而神昏，發
速而衰早，最易肇疾病之端。蔬系清潔之品，食之則氣清而智朗，長
健而難老，以富有滋補之力。此雖衛生之常談，實為盡性之至論。因
俗習以相沿，致積迷而不返。須知仁民者必能愛物，殘物者決難仁民，
以習性使然。是以聖王治世，鳥獸魚鱉咸若。明道教民，黏竽彈弓盡
廢。試思從古至今，凡殘忍饕餮者，家門多絕。仁愛慈濟者，子孫必
昌。始作俑者，孔子斷其無後。恣食肉者，如來記其必償。祈勿徒云
遠庖，此系隨俗權說。固宜永斷葷腥，方為稱理實義。近世殺劫之慘，
<pb n="452"/>
實為千古未聞。若詳推其根源。皆由食肉所致。懮世之士，各欲拔本
塞源。申江開辦功德林，固已先豎赤幟矣。此邦道尹黃公，鎮使王公，
知事姜公，及張讓三公，吳東山公等諸鄉紳，諦閑法師，開如，了餘
等諸沙門。同憫近世殺劫，擬植仁壽幸福。特步申江之後塵，以樹寧
地之先聲。創辦本林，提倡素餐。俾邦人士冠昏喪祭，便用素筵。宴
賓會友，悉資蔬食。以代庖之微業，作救劫之大權。專以利生為志，
絕非唯利是圖。於是聘請名工，製造珍品。以備邦人士冠昏喪祭宴會
需用。或來本林以就食，或送貴宅以供用。多少厚薄，俱可隨意。凡
有惠顧，決無失誤。懇祈官商善信，同發戒殺護生之心，共行斷葷茹
素之事。俾慈風從茲普扇，庶殺劫自此消滅。將見時和年豐，民康物
阜。永無天災人禍，長享安樂太平矣。此固道尹諸公發起本林之深心，
而晨夕焚香念佛以懇禱者。尚冀各處傚法，故為敘述緣起。

<h1>小參</h1>
<h2>啟建水陸壽筵小參<little>（代友人）</little></h2>
　　只此一念菩提心，即是常住無量壽，普令法界諸眾生，性修功德皆成
就。恭維無遮勝會齋主，定聖秦太太，宿根深厚，賦性淑賢，篤信佛法，
歸依三寶。即俗修真，垂母儀於閨壺，隨緣體道，作師範於女流。常時厭
離娑婆，非徒自作歸計，一意欣求極樂，每欲普度群萌。茲值六旬初度，
婺煥中天。遠離塵囂之市井，直詣圓通之道場。力辭親朋祝獻之儀，大啟
法界聖凡之會。以自己之誠心，感三寶之慈力。必得夫與己身，業障潛
消，諸緣盡吉。現生膺洪范之五福，臨終登九蓮之上品。子榮孫貴，奕世
長髮其祥，道泰時康，闔國咸有其慶。豈徒令當齋正薦，王氏秦氏，祖禰
先亡，同生淨土。所願十方法界，四生六道，一切含識，共證真常。本儒
者已立立人之心，行菩薩自利利他之事。只因佛由心具，故願壽與人同。
咦，性具福壽妙難詮，奚啻如海與如山，窮盡三際無生滅，迥超思議兩重
關。

<h2>對靈小參<little>（代撰）</little></h2>
　　三界原來無別法，唯是一心之所作，識得諸法皆由心，何難超凡而證
<pb n="453"/>
覺。恭維當齋正薦某某居士，宿具靈根，篤信佛法，聰慧明達，溫良恭
儉。孝順出於天性，仁慈及於庶物。推因計果，以心驗福。當享上壽膺高
爵，以大展經綸。何甫弱冠便夭折，而即捐身世。想必愛親情切，欲得同
生淨土，故現無常，激發令親出世之心，以成世間莫大之孝。所謂即不孝
以為大孝，由無常而證真常。冀報親恩，兼警同倫，現身說法，善巧無
喻。無如令親愛子之心，更加真切。恐汝淨業未熟，未能往生，故來圓通
道埸，建無礙會，普濟孤魂。以此功德，俾汝未生則即得住生，已生則高
增品位。茲者欲汝解第一義，登上品蓮，見彌陀於自心，證無生於當念。
特設香齋，兼示法要。須知父母未生以前，原無男女之相，四大分散之
後，唯有靈知之心。由幻業以相纏，故不能直下了脫，倘凡情以頓息，又何
難徹底承當。相因業以幻生，業由心而妄起。心若不生，業便消滅，業盡
情空，返本還元。譬如雲散長空，天日頓現乎本體，水歸大海，江河莫比
夫洪深。遍十方而無欠無餘，盡三際而不生不滅。此理悟之雖易，證之實
難。鬚髮信願之心，求生西方，定仗彌陀之力，遠離五濁。從茲承侍如
來，參隨海眾。聞法受記，開佛知見。斷惑證真，得本園通。然後仗佛慈
力，乘本願輪，遍法界以普現色身，俾迷流以同登覺岸。咦，近水樓臺先
得月，向陽花木早逢春，自從遍吉導歸後，海眾悉皆廢南詢。

<h2>啟建水陸對靈小參<little>（代友人）</little></h2>
　娑婆原是苦封疆，生死輪迴實可傷，拔斷愛根歸西去，歷劫熱惱頓清
涼。恭維無遮勝會當齋正薦琴濤邵先生，宿植德本，素著景行。讀書明
理，垂典型於市廛，學道愛人，助政治於官府。通商裕國，人咸佩兩袖之
清風，濟難扶危，心獨揭一輪之明月。兼以篤信佛法，崇重三寶，雖未專
修定慧，實能上合慈悲。壽臨知命，便拋幻軀，事堪痛心，故援金臂。茲
者孝男某某，並諸眷屬，欲崇追薦之儀，大啟無遮之會。須知心佛眾生，
三無差別，由迷悟之不同，致昇沈以碩異。當念昔標清風明月之懿范，原
承法身般若之威神。了此則自能息認影之狂心，起反照之正智。方知頭本
不失，佛自圓成。不離此念，入聖超凡。永辭虛妄之幻苦，恆享真常之法
樂。然理可頓悟，事難即圓。宜發信願之深心，求生淨土，定蒙光壽之慈
父，導歸蓮邦。從茲神超清泰，業謝塵勞，蓮開上品之華，佛授一生之
<pb n="454"/>
記。然後乘本願輪，迥入娑婆，逆順隱顯，度脫眾生。普令法界有情，共
證常住佛性。俾此明理愛人之心，清風明月之操，豎窮三際，橫遍十方。
庶可謂不孤佛化，不負己靈，超群拔萃，真大丈夫者矣。咦，冰水豈有兩
種濕，生佛原同一覺心。但能返觀觀自性，即獲本具無價珍。

<h2>定海張總戎薦親對靈小參<little>（代撰）</little></h2>
　一念真如性，光明遍大千。悟迷雖有異，本體總天然。恭維誥封某某
張老大人，生前積善修德，居仁由義。故致身後餘慶長髮，奕葉相承，德
范恆新，簪纓永繼。作股肱於元首，為國家之爪牙。茲者法會宏開，用申
超薦。急須了知在生積德，即今受薦之心。性本如如，不遷不變，常寂常
照，離念離名。圓滿無量功德，具足無邊妙用。凡不能令其減損，聖不能
令其增益。非色非空，歷十界而無異，不生不滅，盡三際而常然。所謂靈
光獨耀，迥脫根塵，體露真常，不拘文字。心性無染，本自圓成，但離妄
念，即如如佛。若能如是會得，自然親見天真佛性，直趣無上菩提。如或
未能，須仗阿彌陀佛大悲願力，往生西方極樂世界。果若圓發三心，直下
即登九品，華開見佛，證無生忍。方知前來昇沈六道，積善修德，乃至即
今親臨法會，聞法受薦，一念心性。從本以來，原自清淨無有染污，原自
具足河沙功德。咦，一條蕩蕩西方路，直下歸家莫問程。自是不歸歸便
得，故鄉風月有誰爭。

<h1>懷祭文</h1>
<h2>祭盛寅懷文<little>（代了餘師作）</little></h2>
　維年月日，方外友了餘，謹以香茗蔬餚之儀，政祭於寅懷盛公之靈
曰，維公之生兮不生，緣會而生。維公之滅兮不滅，緣盡而滅。若徹悟夫
自心兮，生滅不殊虛空楔。縱未明乎本有兮，去來何異水中月。幸夙因之
深厚兮，稟性真誠。嘆佛緣之稍疏兮，惜未聞淨土橫超之秘訣。論現因之
明廉而公正兮，來報必在諸天宮殿，王公閥閱。雖暫享人天之幻福兮，難
免花殘而月缺。祈以世福迴向極樂淨域兮，必蒙彌陀慈父垂金色臂以迎
接。從茲永辭五濁惡世兮常享五清，庶可不負與餘久交兮，亦堪慰餘末後
告公之誠實說。尚饗。
<pb n="455"/>

<h2>祭韓山曦居士文<little>（代法雨常住作居士品行端方為商界中冠）</little></h2>
　維公之心兮，忠厚慈祥。維公之行兮，廉潔端方。居廛為政兮，德風
被處，使彼奢者儉，懦者強，凶惡者遷善，放蕩者息狂。篤信佛乘兮，多
方宏護而贊襄。溯昔八十四年前兮，本不會生。即今現在兮，又豈有亡。
去來雖無定相兮，主人翁原自露堂堂。若推因以驗果兮，不在天宮享天
福，定在極樂世界侍願王。須知天福兮易盡，淨土之樂兮，窮未來際了無
央。尚祈圓發三心兮，直登上品，庶可徹證本有兮，永為苦海沈溺眾生作
舟航。尚饗。

<h2>胡嘉科祭祖母文<little>（代撰）</little></h2>
　嗚呼，維吾祖母兮，母德堪師。每一思及兮，輒生傷悲。為女流之懿
范，作閨閫之善導兮，實傚法乎周之三太，虞之二妃。撫育不肖孫之周摯
兮，如天覆地載而無遺。冀予學成德立，出而為國家作輔弼，處而為鄉里
作儀型兮，豈料予之不才，德不加修，學無所成，俯仰天地，愧莫能支。
幸因游學泛覽兮，得遇如來普度眾生之文詞。方知吾人一念心性兮，直與
諸佛無二無別，亙古亙今不轉移。但以迷悖，逐境生貪，起惑造業，致受
果報，於三途六道兮，實於本性不減一毫厘。修持法門無量無邊兮，俱不
若仗佛慈力橫超三界之適宜。以若能生信發願，以至誠心，念南無阿彌陀
佛，求生西方極樂世界兮，決定感應道交，蒙佛接引，往生西方七寶池。
五逆十惡，臨終地獄相現，念佛數聲，即蒙接引得預下品下生兮，況吾祖
母之懿德善行兩相資。緬維禹為大聖，不免鯀之神識，入於羽淵，化為黃
能兮，不禁悲喜交集，如狂如癡。是以西方有大聖人兮，發之於至聖先師
魯仲尼。伏願吾祖母諦信而勿疑兮，直下即可蒙佛慈。又祈與吾祖父，並
及歷代祖妣兮，同發怖生死苦，感佛慈悲之心，依此修持。庶可相率同預
蓮池海會，親炙彌陀，承事眾聖兮，因茲徹悟本具佛性，以迄圓證夫無上
大菩提。尚饗。

<h1>贊</h1>
<h2>阿彌陀佛像贊</h2>
<pb n="456"/>
　　悲哉眾生，無所恃怙。孤露？竮，如逃逝子。縱聞佛法，依教修行，
自力劣弱，難破無明。猗歟世尊，慈悲心切。四十八願，三根等攝。普令
眾生，信願持名。仗佛慈力，帶業往生。以果地覺，為因地心。感應道
交，如磁吸針。如來恩德，窮劫莫贊。唯冀含識，悉副佛願

<h2>觀世音菩薩本跡感應頌卷首像贊</h2>
　　猗歟大士，誓願難宣，悲運同體，慈起無緣。尋聲救苦，隨類逐形，
普現色身，遍情無情。若有眾生，遇諸苦難，一稱其名，立見救援。富壽
兒女，凡有所求，禮拜供養，隨願悉酬。何以稱名，便獲感通，由菩薩
心，久證真空。無心之心，合生佛心，眾生迷背，無從受恩。因遇災難，
並所懇叨，一發誠心，感應道交。如清涼月，麗彼中天，影現群水，一無
所偏。若或無信，莫由相感，如水昏動，月影不顯。咎在於水，非月不
照，若得澄靜，即現光耀。亦如陽春，普生諸芽，遇根枯者，朽腐更加。
甘霖普澍，草木同榮，唯無根者，不荷生成。入道之要，信為第一，欲蒙
慈濟，非信莫得。緬維菩薩，何能如此，為有遠本，故致爾爾。遠本維
何，圓證三覺，名正法明，福慧兩足。雖住寂光，悲願無央，復現菩
薩，輔弼法王。十法界身，無身不現，三際豎窮，十方橫遍。菩薩功德，
難盡贊揚，垂示梗概，作長夜光。特祈江西，居士止淨，遍閱藏典，撰為
贊頌。恭摹聖像，遍界流佈，普令含識，同蒙覆護。

<h2>瘋僧像贊</h2>
　　奸檜受賄誤國民，故勞我師特掃秦。一柄掃帚橕天地，幾句法語鎮乾
坤。惜彼陷溺已深固，雖承指示不問津。致令神歸阿鼻獄。鐵像千古跪
岳墳。

<h1>雜著</h1>
<h2>淨土問答並序</h2>
　　大矣哉淨土法門之為教也。是心作佛，是心是佛，直指人心者，當遜
其奇特。十念一念，即登不退，歷劫修證者，當仰其高風。普被上中下
根，統攝律教禪宗。如時雨之潤物，若大海之納川。偏圓頓漸一切法，無
<pb n="457"/>
不從此法界流。大小權實一切行，無不還歸此法界。不斷惑業，得預補
處。既此一生，證大菩提。九界眾生離此法，上不能圓成佛道。十方諸佛
捨此法，下不能普利群生。是以華嚴海眾，盡遵十大願王。法華一稱，悉
證諸法實相。如斯大力用，請佛共宣揚。若此極發揮，諸祖皆如是。誠可
謂一代時教之極譚，一乘無上之大教也。不植德本，歷劫難逢。幸得聞
熏，勉力修習。恐彼無知狂徒，謂為淺近，故此依教贊述，令其奉行耳。
　<ask>問：</ask>念佛法門，愚尚能修。律教禪宗，智猶難曉。何謂此法統彼諸
法。<rep>答：</rep>卻知此義，須深明佛力自力大小優劣，則一切疑惑，泮然冰釋
矣。夫佛與眾生，心性雖同。若論力用天地懸殊。良由眾生具足無量煩惱
惡業，功德智能，不能顯現。佛則具足無量功德智能，煩惱惡業，淨盡無
餘。佛與眾生，迷悟不同。致使力用，勝劣迥異。律教禪宗，皆仗自力了
脫生死。所以久經長劫，尚難出離。念佛法門，全仗佛力又兼自力，了脫
生死。所以盡此一生，便登不退。<ask>問：</ask>自力佛力，其義云何，願垂明誨。
<rep>答：</rep>律教禪宗，最初須深明教理，依教修行。修行功深，斷惑證真，方出
生死。若教理不明，則盲修瞎煉。若非得少為足，便是著魔發狂。縱使理
明功深，亦頗斷惑。倘有絲毫未盡，依舊不出苦輪。直待惑業淨盡，方可
出離生死，尚去佛地甚大懸遠。更須歷劫進修，始可圓滿佛果。譬如庶
民，生而聰慧，讀書學文，多年辛苦。學問既成，登科入仕。由其有大才
能，所以從小漸昇，直至宰相。官居極品，再無可昇。於群臣中，位居第
一。若比太子，貴賤天淵，何況皇帝。畢世為臣，奉行君命。鞠躬盡瘁，
輔治國家。然此相位，大不容易。半生勤勞，通身能耐。到下場頭，不
過如是。若學問纔能，稍不充足，則不能如是者有百千萬億也。此是自
力。學問纔能，譬深明教理，依教修行。位至宰相，譬修行功深，斷惑證
真。只可稱臣，不敢作君。<little>（臣決定不敢作君、臣欲作君、除非託生皇
宮、為皇太子、修餘法門、亦可成佛、但與淨土校、奚啻日劫相倍、讀者
須善會其意、忽泥其詞、然依華嚴末後一著、等覺菩薩、尚以十大願王、
迥向往生、正與托質皇宮、為皇太子、意義相齊、淨土法門、得華嚴一
經、遂得如大海之橫？萬川、如太虛之總攝萬象耳、猗歟大哉、）</little>譬雖出
生死，尚未成佛。學問不充，不能如是者甚眾。譬惑未斷盡，不出生死
苦海者甚眾也。念佛法門，縱不明教理，未斷惑業。但能信願持名，求生
<pb n="458"/>
淨土。臨命終時，決定蒙佛親垂接引，往生西方。既生西方，見佛聞法，
悟無生忍。即此一生，定補佛位。此是佛力，又兼自力。謂信願持名，是
自力能感於佛。誓願攝受，垂慈接引，是佛力能應於我。感應道交，故得
如是。又若深明教理，斷惑證真，則往生品位更高，圓成佛道更速。所以
文殊普賢，華藏海眾，馬鳴龍樹諸宗祖師，皆願往生也。譬如託生皇宮，
一出母胎，貴壓群臣，此是王力。迨其長大，學問纔能，一一充足。便能
承紹大統，平治天下。一切臣宰，皆聽詔諭。此則王力自力，兼而有之。
念佛法門，亦復如是。未斷惑業，仗佛慈力，往生西方，便出生死。猶如
太子初生，貴壓群臣。既往生已，惑業自斷，定補佛位。猶如太子長大，
承紹大統，平治天下也。又已斷惑業，如馬鳴龍樹諸宗祖師，已登補處，
如文殊普賢華藏海眾，皆願往生者。猶如昔鎮邊鄙，不堪承紹。今居東
宮，不久登極也。祈盡捨舊習，於此法門，極生信願，專精修習。則無盡
煩惱，不難頓斷。無量法門，自然證入。其圓成無上佛道，度脫無邊眾
生，若操左券而取故物矣。尚勉之哉，尚勉之哉。

<h2>為在家弟子略說三歸五戒十善義</h2>
　　悲哉眾生，從無始來，輪迴六道，流轉四生。無救無歸，無依無托。
若失父之孤子，猶喪家之窮人。總由煩惱惡業，感斯生死苦果。盲無慧
目，不能自出。大覺世尊愍而哀之。示生世間，為其說法。令受三歸，為
翻邪歸正之本。令持五戒，為斷惡修善之源。令行十善，為清淨身口意三
業之根。從茲諸惡莫作，眾善奉行。三業既淨，然後可以遵修道品，令其
背塵合覺，轉凡成聖。斷貪鎮癡煩惱之根本，成戒定慧菩提之大道。故為
說四諦，十二因緣，六度，三十七助道品等無量法門。又欲令速出生死，
頓成佛道。故為說念佛求生淨土法門。使其不費多力，即生成辦。噫，世
尊之恩，可謂極矣。雖父母不足譬，天地不足喻矣。<rubynote t="（不慧）"/>受恩實深，
報恩無由。今汝等謬聽人言，不遠數千里來，欲以我為師。然我自揣無
德，再四推卻，汝等猶不應允。今不得已，將如來出世說法度生之意，略
與汝等言之。並將三歸五戒十善，及淨土法門，略釋其義。使汝等有所取
法，有所遵守。其四諦，乃至三十七助道品等，非汝等智力所知，故略而
不書。汝等若能依教奉行，便是以佛為師，何況<rubynote t="（不慧）"/>。若不依教奉
<pb n="459"/>
行，則尚負<rubynote t="（不慧）"/>之恩，何況佛恩。
<h3>三歸者</h3><little>（歸、亦作皈、皈字從白從反、取其反染成淨之義、）</little>
　一歸依佛。二歸依法。三歸依僧。
　　歸者歸投。依者依托。如人墮海，忽有船來，即便趣向，是歸投義。
上船安坐，是依托義。生死為海，三寶為船。眾生歸依，即登彼岸。既歸
依佛，以佛為師。從今日起，乃至命終，不得歸依天魔外道，邪鬼邪神。
既歸依法，以法為師。從今日起，乃至命終，不得歸依外道典籍。<little>（法、
即佛經、及修行種種法門、典籍即經書也、）</little>既皈依僧，以僧為師。從於
今日，至命終時，不得皈依外道徒眾。
<h3>五戒者</h3>
　一不殺生。二不偷盜。三不邪淫。四不妄語。五不飲酒。
　　好生惡死，物我同然。我既愛生，物豈願死。由是思之，生可殺乎。
一切眾生，輪迴六道。隨善惡業，昇降超沈。我與彼等，於多劫中，互為
父母。互為子女。當思拯拔，何忍殺乎。一切眾生，皆有佛性，於未來
世，皆當成佛。我若墮落，尚望拔濟。又既造殺業，必墮惡道。酬償宿
債，展轉互殺，無有了期。由是思之，何敢殺乎。然殺生之由，起於食
肉。若知如上所說因緣，自不敢食肉矣。又愚人謂肉為美，不知本是精血
所成。內盛屎尿，外雜糞穢。腥臊臭穢，美從何來。常作不淨觀，食之當
發嘔矣。又生謂人及禽獸，蛆蟲魚蝦，蚊？蚤虱，凡有命者皆是。不可謂
大者不可殺，小者可殺也。佛經廣說戒殺放生功德利益，俗人不能得讀。
當觀安士先生萬善先資，可以知其梗概矣。
　　不偷盜者，即是見得思義，不與不取也。此事知廉恥者，便能不犯。
然細論之，非大聖大賢，皆所難免。何也，以公濟私，克人益己，以勢取
財，用計謀物，忌人富貴，願人貧賤。陽取為善之名，遇諸善事，心不認
真。如設義學，不擇嚴師，誤人子弟。施醫藥，不辨真假，誤人性命。凡
見急難，漠不速救。緩慢浮游，或致誤事。但取塞責了事，糜費他人錢
財。於自心中，不關緊要。加斯之類，皆名偷盜。以汝等身居善堂，故摘
其利弊而略言之。
　　不邪淫者，俗人男女居室，生男育女，上關風化，下關祭祀，夫婦行
淫，非其所禁。但當相敬如賓，為承宗祀。不可以為快樂，徇欲忘身。雖
<pb n="460"/>
是己妻，貪樂亦犯，但其罪輕微。若非己妻，苟合交通，即名邪淫，其罪
極重。行邪淫者，是以人身行畜生事。報終命盡，先墮地岳餓鬼，後生畜
生道中。千萬憶劫，不能出離。一切眾生，從淫欲生。所以此戒難持易
犯。縱是賢達，或時失足，何況愚人。若立志修持，須先明利害，及對治
方法。則如見毒蛇，如遇怨賊。恐畏怖懼，欲心自息矣。對治方法，廣載
佛經，俗人無緣觀覽。當看安士先生欲海回狂，可以知其梗概矣。<little>（利、
謂不犯之利、害、謂犯之禍害、）</little>
不妄語者，言而有信，不虛妄發也。若見言不見，不見言見，以虛為
實，以有為無等，凡是心口不相應，欲欺哄於人者皆是。又若自未斷惑，
謂為斷惑。自未得道，謂為得道。名大妄語，其罪極重。命終之後，決定
直墮阿鼻地獄，永無出期。今之修行而不知佛法教理者，比比皆是。當痛
戒之，切要切要。以上四事，不論出家在家，受戒不受戒，犯之皆有罪
過。以體性是惡故也。然不受戒人，一層罪過。受戒之人，兩層罪過。於
作惡事罪上，又加一犯戒罪故。若持而不犯，功德無量無邊。仍須勉之。
不飲酒者，酒能迷亂人心，壞智能種，飲之令人顛倒昏狂，妄作非
為，故佛制而斷之。凡修行者，皆不許飲。並及蔥韭薤<little>（音械、小蒜
也、）</little>蒜，五種葷菜，氣味臭穢，體不清潔。熟食發淫，生矙增恚。凡修
行人，皆不許食。然此一事，未受戒者，飲之食之，皆無罪過。受戒飲
食，一層罪過。即是犯佛戒罪。佛已禁製，汝又去犯，故有罪也。<little>（五葷
菜、西域有五、此方但四、）</little>
<h3>十善者</h3>
一不殺生。二不偷盜。三不邪淫。四不妄言。五不綺語。六不兩舌。
七不惡口。八不慳貪。九不鎮恚。十不邪見。
此中前三名身業。中四名口業。後三名意業。業者，事也。若持而不
犯，則為十善。若犯而不持，則為十惡。十惡分上中下，感地獄餓鬼畜生
三惡道身。十善分上中下，感天人阿修羅三善道身。善因感善果，惡因感
惡果。決定無疑，絲毫不錯也。殺盜淫妄，已於五戒中說。綺語者，謂無
益浮詞，華妙綺麗，談說淫欲，導人邪念等。兩舌者，謂向彼說此，向此
說彼，挑唆是非，斗構兩頭等。惡口者，謂言語粗惡，如刀如劍，發人隱
惡，不避忌諱。又傷人父母，名大惡口。將來當受畜生果報。既受佛戒，
<pb n="461"/>
切莫犯此。慳貪者，自己之財，不肯施人，名之為慳。他人之財，但欲歸
我，名之為貪。鎮恚者，恨怒也。見人有得，愁懮憤怒。見人有失，悅樂
慶快。及逞勢逞氣，欺侮人物等。邪見者，不信為善得福，作惡得罪。言
無因果，無有後世。輕侮聖言，毀佛經教等。然此十善，總該一切。若能
遵行，無惡不斷，無善不修。恐汝等不能體察，今略舉其一二。當孝順父
母，無違無逆。委曲宛轉，勸令入道。斷葷吃素，持戒念佛，求生西
方，了脫生死。父母若信，善莫大焉。如決不依從，亦勿強逼，以失孝
道。但於佛前，代父母懺悔罪過，斯可矣。於兄弟則盡友，於夫婦則盡
敬。於子女則極力教訓，使其為良為善。切勿任意憍慣，致成匪類。於鄰
裡鄉黨，當和睦忍讓，為說善惡因果，使其改過遷善。於朋友則盡信，於
僕使當慈愛。於公事則盡心竭力，同於私事。凡見親識，遇父言慈，遇子
言孝。若做生意，當以本求利，不可以假貨哄騙於人。若以此風，化其一
鄉一邑，便能消禍亂於未萌，致刑罰於無用。可謂在野盡忠，居家為政
矣。

<h2>示某比邱尼<little>（系世家婦出家者代友人作）</little></h2>
　　光陰迅速，時序更遷。剎那剎那，一念不住。此殆造物出廣長舌，普
為爾我一切眾生說人命無常，榮華不久。急尋歸路，免受沈淪之無上妙法
耳。汝既厭棄世榮，發心出家。必須努力勤修，切莫因循度日。出息雖
存，入息難保。一息不來，即屬後世。當念形質雖稟五漏，心性原具三
德。痛洗積劫之女習，力持彌陀之聖號。觀此娑婆，濁惡甚於圊廁信彼極
樂，即我本有家鄉。不求此世來生，人天王等福樂。唯願報終命盡，蒙佛
接引往生。朝斯夕斯，念茲在茲。念極功純，感應道交。臨命終時，必剋
果願。既生淨土，頓悟無生。回觀世間富貴，奚啻陽焰空華，直同囹圄毒
海耳。然欲生淨土，先治染習。佛經屢言，富貴難學道，女人亦難學道。
良以富責之人，憍慢成性，奢侈為心。尚不能謙光接物，卑以自牧。又何
能息慮忘緣，虛心求道乎。女人則唯矜容儀，常懷？忌。不知縱是天姿國
色，依舊糞袋革囊。既戀幻形，何悟妙性。如來為治此病，令修四念處
觀。一觀身不淨，二觀受是苦，三觀心無常，四觀法無我。此觀若成，則
戀身恃勢之習，消滅無餘，不異洪爐之化片雪耳。汝以富貴女人出家，凡
<pb n="462"/>
憍奢艷冶習氣，必須徹底拋棄，不使一毫蘊於胸中，將來方有出苦分在。
現今法弱魔強，良師善友最不易得。直須上友古人，以古為師。比邱尼
傳，善女人傳，淨土十要，淨土聖賢錄，當熟讀之。庶取法有地，墮魔無
由矣。近來僧尼，多不如法不可濫收徒眾，壞亂佛法，實為至要。當恪守
清現，力修淨業。生為坤范，死預蓮池。庶不負跳出萬丈火坑，親為如來
弟子矣。勖哉勖哉，勿忘我語。

<h2>戒堂小食榜</h2>
　　三德圓融之體，因戒以彰。四大幻成之身，依食而住。趣證菩提，須
全戒度。精修道品，必賴食輪。汝等既發無上道心，欲得三聚淨戒。竭盡
心力，投誠禮懺。堂外諸師，及諸護法，唯恐汝等身心疲勞，道業難以成
辦。於午食前，特設小食，以點汝心，令得安隱。當知此食，體即禪悅。
無生無滅，即色即空。同淨名之香飯，惑稍方消。乃華嚴之金剛，劫壞不
壞。汝等若能了知三輪體空，六塵即覺。則一念不生，十界消殞。食法心
境，一一平等。如空合空，似水投水。消與不壞，打成一段。方可稱為
持淨戒人，是則名曰能報恩者。否則粒米如山，何能消受。則將來之披毛
戴角還，大有日在。汝等務各勉旃。

<h2>幽冥戒牒<little>（現坐道場四字、唯普陀可用、別處當作尋聲救苦、）</little></h2>
　心體本淨，因迷妄而煩惑斯生。世界原清，由幻業而濁惡頓現。一迷
永迷，從劫至劫。沈淪於生死之域，汨沒於塵勞之中。觀照未起，焉知五
蘊皆空。貪染成性，豈了六塵即覺。懷無價之寶珠，枉膺困苦。具常住之
佛性，甘受輪迴。大覺世尊。愍而哀之。示成正覺，為制戒法。上自三乘
十地，下及地獄鬼畜。凡有心者，皆令受持。良以一切眾生，皆具如來智
能德相。但以妄想執著，不能證得。若離妄想，一切智，自然智，即得現
前。由此三聚淨戒之力，直下止惡防非，反妄歸真。垢盡光呈，塵破經
出。即業識心，成如來藏。復常住之真心，不遷不變，證寂滅之法性，無
減無增。入諸佛位，為法王子。盡來際以度脫眾生，俾自他以齊成覺道。
懿哉世尊，以戒度生。令離苦以得樂，使即凡以成聖。慈恩浩蕩，法利汪
洋。雖天地父母，渺不能喻其萬一矣。爰有一四天下，南膽部洲，中華民
<pb n="463"/>
國，省府縣界居住，奉佛修因薦亡生蓮信士某某，伏為某某，生於某年月
日時，享年幾十幾歲。於年月日時，忽爾神逝。痛念身捐塵世，神游幽
冥。未了一心，難出六道。欲仗佛力，導神識以往生極樂。故來本寺，乞
說戒以先淨根身。由是恭秉佛敕，建壇作法。奉請娑婆教主釋迦世尊，極
樂導師阿彌陀佛，佛說梵網菩薩戒經，幽冥教主地藏菩薩，現坐道場觀音
大士，十方三世無盡三寶，臨壇證盟，垂慈加被。俾無作妙善戒法，從彼
頂門，流入身心。成就法器，紹隆佛種。因茲先令歸依三寶，反邪歸正。
次令懺悔業障，清淨根身。次令發四宏誓，上求下化。然後為說三聚淨
戒，令其身口意業，有所依憑。從茲斷惡修善，自利利他。若能自強不
息，何難破五住而出二死，滿四宏而證三德矣。須知娑婆濁惡，觸緣障
道。極樂清淨，睹境明心。以此受戒無上功德，迴向往生極樂世界。三心
圓發，十念稱名。定蒙彌陀親接，聖眾偕迎。一彈指頃，即生彼國。托質
蓮胎，永離眾苦。聞法受記，頓證無生。然後乘本願輪，回入娑婆。圓應
群機，現隨類逐形之身。遍就諸緣，闡即心自性之法。普令法界眾生，共
入彌陀願海。可謂最上佛子，真大丈夫矣。作法既竟，用給牒文。仗此功
德，即生淨土。

<h2>示陳生<little>（寄居普陀化雨學堂、其父為本堂教習、）</little></h2>
　孟子以君子三樂，過於王天下。其三則曰得天下英才而教育之。可見
教育英才，其事甚大，其任甚重，其關係甚非淺鮮。良由英才得其教育，
則可以繼往聖，開來學，治國安邦，淑世善民。失其教育，上焉者則無所
範圍，不能超群拔萃，作一碌碌庸人。下焉者則朋奸比匪，為非作惡，或
陷身於亂臣賊子之列，而不自知也。不慧少不努力，老無所成。上負父師
教育之心，下失教育英才之樂。唯願天下英才皆得教育，同享此樂之心，
未嘗一日忘也。子相貌出眾，聰明過人，若肯發憤為學，將來必定大有成
就，不可度量。恐以好游，虛度時光。致令佛云乾霄之材，反等拱把尋尺
之料矣。昨所說詩，恐子未能記憶，今錄以示子，庶可助其發憤為學之
心，以作頂天履地，舉世無雙之士矣。詩曰，年少青春似過駒，窗前事業
竟何如。欲為天下無雙士，須讀人閑萬卷書。雨露難滋枯根草，風雷但化
有鱗魚。相如不憤題橋志，焉得高乘駟馬車。又曰，三尺龍泉萬卷書，老
<pb n="464"/>
天生我意何如。山東宰相山西將，彼丈夫兮我丈夫。古人此二詩，其勸勵
英才之心，可謂親切懇到至極無加矣。祈熟讀而深思之，則幸甚幸甚。

<h2>示淨土法門及對治瞋恚等義</h2>
　　如來出世，原為令諸眾生，斷惑證真，了生脫死，直下成佛而已。但
以眾生根性不等，以故如來曲順機宜，為說一切大小權實，偏圓頓漸等
法。法雖種種不一，皆為成熟眾生善根，令其究竟成佛耳。然斷惑證真，
了生脫死，豈易言哉。若非宿種今熟，及法身示現二種人。縱有修持，亦
非即生，及一生二生所能頓了。根機鈍者，則久經長劫，尚難了脫，以其
唯仗自力故也，如來憫念眾生自力了脫之難，於是特開一信願念佛，求生
西方極樂世界之淨土法門。但具真信切願，持佛名號。雖五逆十惡，將墮
阿鼻地獄之極重罪人，尚得往生。況諸惡莫作，眾善奉行之善人乎。況受
持三歸，具足眾戒之佛弟子乎。淨土法門，三根普被。正接上上根器，旁
引中下之流。愚人每每闢為淺近小乘，總因未閱大乘經論，未親具眼通
人。以已顛倒執著之心，測度如來原始要終之道。如盲睹日，如聾聽雷。
彼固不見不聞，宜其妄相評論也。須知信願念佛一法，乃如來普度眾生，
徹底悲心之所宣說。唯觀音勢至，文殊普賢等菩薩，能究竟擔荷。彼見愚
夫愚婦，皆能念佛，便目之為淺近小乘。是何異見小星懸空而小天，小蟲
行陸而小地耶。若於此法，能生信向，即是多劫深種善根。若能以深信願
持佛名號。都攝六根，淨念相？。則即凡夫心，成如來藏。如染香人，身
有香氣。現在與佛氣分相接，臨終有不感應道交，蒙佛接引者乎。其攝心
念佛，並隨分修持，隨緣化導等法。及禪宗淨宗之所以然，佛力自力之大
小難易，詳示印光文鈔中。祈息心詳閱，則自知之，此不備書。
　修行之要，在於對治煩惱習氣。習氣少一分，即工夫進一分。有修行
愈力，習氣愈發者。乃只知依事相修持，不知反照回光克除己心中之妄情
所致也。當於平時，預為堤防。則遇境逢緣，自可不發。倘平時識得我此
身心，全屬幻妄。求一我之實體實性，了不可得。既無有我，何有因境因
人，而生煩惱之事。此乃根本上最切要之解決方法也。如不能諦了我空，
當依如來所示五停心觀，而為對治。<little>（五停心者、以此五法、調停其心、
令心安住、不隨境轉也、）</little>所謂多貪眾生不淨觀，多瞋眾生慈悲觀，多散
<pb n="465"/>
眾生數息觀，愚癡眾生因緣觀，多障眾生念佛觀。貪者，見境而心起愛樂
之謂。欲界眾生，皆由淫欲而生，淫欲由愛而生。若能將自身他身，從外
至內，一一諦觀。則但見垢汗涕唾，發毛爪齒，骨肉膿血，大小便利。臭
同死屍，污如圊廁。誰於此物，而生貪愛。貪愛既息，則心地清淨。以清
淨心，念佛名號。如甘受和，如白受采。以因地心，契果地覺。事半功
倍，利益難思。瞋者，見境而心起忿憎之謂。富貴之人，每多瞋恚。以諸
凡如意，需使有人。稍一違忤，即生瞋怒，輕則惡言橫加，重則鞭杖直
撲。唯取自己快意，不顧他人傷心。又瞋心一起，於人無益，於己有損。
輕亦心意煩燥，重則肝目受傷。須令心中常有一團太和元氣，則疾病消
滅，福壽增崇矣。昔阿耆達王，一生奉佛，堅持五戒。臨終因侍人持拂驅
蠅，久之昏倦，致拂墮其面。心生瞋恨，隨即命終。因此一念，遂受蟒
身。以宿福力，尚知其因。乃求沙門，為說歸戒。即脫蟒身，生於天上。
是知瞋習，其害最大。華嚴經云，一念瞋心起，百萬障門開。古德云，瞋
是心中火，能燒功德林。欲學菩提道，忍辱護瞋心。如來令多瞋眾生作
慈悲觀者，以一切眾生，皆是過去父母，未來諸佛。既是過去父母，則當
念宿世生育恩德，愧莫能酬。豈以小不如意，便懷憤怒乎。既是未來諸
佛，當必廣度眾生。倘我生死不了，尚望彼來度脫。豈但小不如意，不生
瞋恚。即喪身失命，亦只生歡喜，不生瞋恨。所以菩薩捨頭目髓腦時，皆
於求者，作善知識想，作恩人想，作成就我無上菩提道想。觀華嚴十迴向
品自知。又吾人一念心性，與佛無二。只因迷背本心，堅執我見。則一切
諸緣，皆為對待。如射候既立，則眾矢咸集矣。倘能知我心原是佛心，佛
心空無所有。猶如虛空，森羅萬象，無不包括。亦如大海，百川眾流，無
不納受。如天普蓋，似地均擎，不以蓋擎自為其德。我若因小拂逆，便生
瞋恚。豈非自小其量，自喪其德。雖具佛心理體，其起心動念，全屬凡情
用事。認妄為真，將奴作主。如是思之，甚可慚愧。若於平時，常作是
想。則心量廣大，無所不容。物我同觀，不見彼此。逆來尚能順受，況小
不如意，便生瞋恚乎哉。愚癡者，非謂全無知識也。乃指世人於善惡境
緣，不知皆是宿業所招，現行所感。妄謂無有因果報應，及前生後世等。
一切眾生，無有慧目。不是執斷，便是執常。執斷者，謂人受父母之氣而
生，未生之前，本無有物。及其已死，則形既朽滅，魂亦飄散。有何前
<pb n="466"/>
生，及與後世。此方拘墟之儒，多作此說。執常者，謂人常為人，畜常為
畜。不知業由心造，形隨心轉。古有極毒之人，現身變蛇。極暴之人，現
身變虎。當其業力猛厲，尚能變其形體。況死後生前，識隨業牽之轉變
乎，是以佛說十二因緣，乃貫三世而論。前因必感後果，後果必有前因。
善惡之報，禍福之臨。乃屬自作自受，非自天降，天不過因其所為而主之
耳。生死循環，無有窮極，欲複本心以了生死者，捨信願念佛，求生西
方，不可得也。貪瞋癡三，為生死根本。信願行三，為了生死妙法。欲捨
彼三，須修此三。此三得力，彼三自滅矣。數息一觀，可不必用。以當念
佛時，攝耳諦聽。其攝心與數息相似，其力用與數息天殊也。念佛一觀，
但看印光文鈔，及淨土著述，自知。<ask>問：</ask>若如所云，即喪身失命，亦只生
歡喜，不生瞋恨。設有惡人，欲來害己，將不與計校，任彼殺戮乎。<rep>答：</rep>
凡修行人，有凡夫人，有已證法身之菩薩人。又有以維持世道為主者，有
以唯了自心為主者。若唯了自心，及已證法身之菩薩，則如所云。以物我
同觀，生死一如故也。若凡夫人，又欲維持世道。則居心固當如菩薩深慈
大悲，無所不容。處事猶須依世閑常理，或行捍禦而攝伏之，或以仁慈而
感化之。事非一概，其心斷斷不可有毒恚而結怨恨耳。前文所示，乃令人
設此假想，以消滅瞋恚習氣。此觀若熟，瞋習自滅。縱遇實能害身之境，
亦能心地坦然，作大佈施。仗此功德，即生淨土。校彼互相殺戮，長劫償
報者，豈不天地懸隔耶。

<h2>昭文古會殺生致祭辯訛<little>（即安徽黟縣祭昭明太子之會）</little></h2>
　　世俗迷惑，以惡為善，以造業為修福者，多多也。其最慘目傷心者，
莫過於做會祭神。富家大戶，必殺大生以祭。一以冀得多福，一以彰其富
有。即貧家小戶，亦必殺雞殺鴨，以期神常保護，令其福壽增延，諸凡如
意也。不知天地以好生為德，神為天地主宰諸事，豈其心與天地相反，而
為己一享其祭，令無數生命，同受刀碪之苦是尚得謂之為聰明正直，賞善
罰惡之正神乎。其原由於貪饞之愚夫，特借祭神之名，大殺特殺，以期悅
己口腹。遂相習成風，而不知其為造大惡業。謂為祭神，神其食之乎。況
既名為神，必秉聰明正直之德。當以作善作惡，為降福降殃之准。豈殺生
祭我，即作惡者亦降福。不殺生祭我，即作善者亦降禍乎。若是則其神之
<pb n="467"/>
心行，與市井無賴小人無異，何以稱其為聰明正直之神乎。既為聰明正直
之神，決不為此妖魔鬼怪，不依道德仁義之事。況深入佛法，徹悟自性，
受佛大戒，畢世蔬食之昭明太子乎。按太子姓蕭，名統，字德施，梁武帝
長子也。生而聰叡，仁恕恭儉。篤信佛法，力修淨業。遍覽眾經，深達諦
理。受菩薩戒，居常蔬食。於宮內別立慧義殿，招引名僧講論玄奧。夫武
帝尚且多年蔬食，祭先則以面為犧牲。太子所悟所證，超過武帝奚啻十
倍。實為古今居士中不多見之人。其事跡語言，載梁書，及廣弘明集，並
居士傳。豈有生而如此持戒仁慈，死而即為貪圖肉食之神。人若殺生以
祭，即便降福，否則即便降禍之理乎。良以世人只知食肉為美，遂以自己
貪圖臭穢腥臊之見，謂神亦如是，從茲彼此相效。不知其非。譬如蛆蟲食
糞，意謂天仙亦當貪此美味，而常欲奉之以冀錫其福慶也。彼受殺之生，
多多皆是宿世殺生祭神冀己食肉之人，以償當日殺生之報者。而一班愚
人，一聞殺生祭神，便歡喜踴躍，以為作福。而不知將來變作此等生命，
被人殺時，有口不能言，無法得免脫矣。況以深入佛法，受佛大戒，畢生
蔬食之出格高人，平白誣以貪圖肉食，且殺無數生命以祭之。其逆天悖
理，誣聖蔑賢之罪，愈當生生世世，永為此等被殺之物，豈不大可哀哉。
安徽黟縣盧智叡居士。憫彼本鄉殺生祭神之慘，深恐無知愚人，由殺生
故，將來自受其報。祈予發明真理，以開導之。俾明理之君子，共扇慈
風，挽回劫運。庶得一切含生，悉皆優游生長，各盡天年於天地之閑也。
因敘其所以，冀彼深知其非而力改之。以作天下太平，人民安樂之基址
云。殺生祭神之非既知，則殺生祭先養親宴客自奉之非，可以不言而喻
矣。若能嘉納，其利益唯佛能知，祈深思之。

<h2>世界佛教居士林新林落成頌</h2>
　　真如佛性，含識共有，柰因不知，迷頭狂走。故我世尊，示生世間，
普令眾生，各悟性天。由機不一，致教不同，爰開律教，禪密淨宗。餘悉
自力，淨兼佛力，現生了脫，實為第一。大哉法門，徹上徹下，等覺逆
惡，同趨併駕。法流東土，肇啟廬山，千數百年，遍界宏傳。出家四眾，
在家四民，獲往生者，多難具云。近來世運，愈趨愈壞，欲挽狂瀾，非佛
莫賴。諸大居士，極力提倡，特創新林，矗立滬上。諸宗咸宏，注重淨
<pb n="468"/>
土，法法圓通，繩其祖武。<le>光</le>本庸僧，無力宏法，仰茲芳蹤。心甚悅洽。
攄我愚誠，是祝是頌，橫遍豎窮，則效無竟。

<h2>募刻華嚴經普迴向頌</h2>
　　大哉華嚴經，為諸經之王。法門與功德，二俱不可量。如來成正覺，
直說所證法。預此法會者，唯法身菩薩。二乘雖在座，不見亦不聞。何況
諸凡夫，而得預聞熏。佛以大慈悲，攝淺於最深。末後歸宗處，令覲彌陀
尊。唯此奇特法，凡聖俱遵行。圓攝於等覺，及六道群萌。末世人根鈍，
斷惑甚為難。信願念佛者，決定登九蓮。此經功德力，猶如摩尼珠。隨意
雨眾寶，悉與願相符。助刻諸善信，各各願不同。薦親與祈福，無不獲感
通。求子即得子，求壽即得壽。宿障咸消滅，所作皆如意。譬如陽春到，
草木悉發榮。亦如杲日出，諸事藉以成。縱求世間福，終作出世因。如病
遇仙丹，直下便成真。願諸施資者，所願皆具得。迨至捨報日，同生極樂
國。面見阿彌陀，蒙佛親受記。法忍證無生，作佛所作事。欲詮功德力，
歷劫難贊揚。有能信受者，同證無量光。

<h2>題憨山大師六詠手卷<little>（契真系李國松法名）</little></h2>
　　憨山大師，大權示現。宏法功深，忌者誣陷。謫戍廣州，以御禍亂。
幸有大吏，另目相看。宏法曹溪，慧命續斷。相機說法，巨弊消散。護國
安民，功高文憲。沒後肉身，不壞不變。粵贛相爭，歸曹溪畔。六祖七祖，
彰諸時諺。增輝佛日，為法城？。著述宏博，日月光燦。大藏流通，惜只
少半。遺夫者多，時或出現。六詠妙偈，筆法遒健。文義超妙，愈讀愈煥。
三百餘年，幸無殘欠。佛子契真，得諸滬店。欲表鴻猷，特作手卷。祈<le>光</le>
題詞，以彰法范。遂為略述大網，以期後哲聞見。題心佛閣<little>（江蘇錢養元
居士、以心佛閣等三目求題、然初未謀面、誠恐執理廢事、錯認消息、邪
正混亂、因漫為三歌、冀彼抉膜除翳、邪正分明、理事圓融耳、至於聲韻
法律、非吾所知、祈於文字語言之外觀之、則幸甚、）</little>生佛平等只此心，
迷悟不同致昇沈。欲複本具真如性，須事圓證大覺尊。虔誠禮敬罪業滅，
懇切億念福慧深。一朝惑盡常光現，照徹天地與古今。

<pb n="469"/>
<h2>題明心見性之齋</h2>
<si>　　宴晦清齋竭力參，參透父母未生前。四大五蘊俱脫落，六根七情咸消蠲。
煩惑淨盡波澄海，真常顯露日麗天。識心達本能如此，不負當人字養元。</si>

<h2>題仙佛合宗處</h2>
<si>仙佛殊宗作麼合，一唯究心一固殼。
長生到底有終盡，無生畢竟無滅沒。
若謂三教是一家，一家尊卑實彰灼。
縱同個人一身軀，豈可混亂頭與腳。
須知生佛平等心，百千異道未徹覺。
我佛釋迦大覺尊，圓證此心獨超卓。
復愍法界諸眾生，迷背此心同演若。
隨機廣演眾法門，多方解黏而去縛。
或禪或教或律儀，畢竟總為者一著。
若能當念離能所，月朗中天水歸壑。
倘或根鈍機未熟，當以淨土為依托。
如來徹底大悲心，深恐中下永輪落。
說此不可思議法，直同阿伽陀妙藥。
生信發願持佛名，唯求臨終生極樂。
如子億母無閑斷，感應道交難測度。
蒙佛接引得往生，永謝生死苦海惡。
見佛聞法悟無生，圓明五眼絕翳膜。
承佛慈力己願輪，回入娑婆度五濁。
普令無盡諸含識，複本心源俱成佛。
此是超格大丈夫，自利利他真作略。
一法普攝一切法，約即是博博即約。
佛法廣大無邊際，世間毫善皆包括。
唯有長生煉丹法，絕無一言教人學。
試觀天覺護法論，批判直截詞理廓。
豈是儒者偏<little>（佞）</little>佛，唯善是崇無適莫。
<pb n="470"/>
仙佛合宗一部書，邪人毀佛妄穿鑿。
曲引佛法證丹法，鴆毒甘露貯一缽。
慧命魔經亦如是，閱之令人正眼矐。
斯等尚非老子徒，道德體統全剝削。
況復如來最上乘，何能解了生恭恪。
妄以己意巧誣謗，盲引盲眾赴火鑊。
安得常有大力人，普為斯世振木鐸。
令出邪途歸覺路，各各身心得解脫。
若謂吾言不足聽，一任昇天並化鶴。
君看世間有智人，誰用摩尼彈黃雀。
往劫若種真善根，決不負此一絡索。
把手相牽行不得，肯否憑君自斟酌。</si>

<h2>為梨園會首某上堂</h2>
　　三界原來一戲場，諸人及早返家鄉。莫待鑼鼓齊休歇，歸路不知枉著
忙。法無定相，遇緣即宗。山僧杆木隨身，不妨逢場作戲。應彼來機，令
其就路還家。須知吾人現前一念見聞覺知之性，與彼十方三世一切諸佛常
住寂滅之性，無二無別。但以迷心逐境，背覺合塵。致使輪迴六道，了無
出期。由善業而暫昇人天。隨惡業而永墮三途。鑊湯爐炭，驢胎馬腹。萬
苦備膺，一靈永昧。認六道業報之身，為自己本命元辰。仗亙古亙今不遷
不變之佛性，受頭出頭沒忽昇忽墜之苦荼。鏡花水月，了無實相。不異
當場演劇，生旦淨丑，君臣佐使迭更。而主人翁本來面目，毫無妀變。惜
乎眾生當場即迷，以幻為真。棄背本有，枉受輪迥。諸佛菩薩愍之，以不
思議如幻三昧遊戲神通，示生世間。與彼同事，應機說法。唱還鄉之曲，
指歸元之路。令其悉皆了境明心，背塵合覺。親見本來面目，徹證真常佛
性。又恐劣機，未能頓出塵勞。若一受生，難免仍舊汨沒。遂即大開方
便，令其往生西方。則出離戲場，歸家安坐。永離眾苦。但受諸樂矣。雖
然，因齋慶贊一句，作麼生道。<little>（卓杖云）</little>咦，逢齋若會吃飯人，堪現神
通遊戲身。

<pb n="471"/>
<h2>大雲月刊出版祝詞</h2>
　　炎炎火宅，其焰甚熾，加以邪說，助其威勢。撥無因果。各謀自利，
同室操戈，了無顧忌。悲哉同胞，無所覆庇，雖欲出離，不知去處。爰有
開士，特發宏誓，提倡佛法，以行救濟。譬如大雲，降注大雨，使彼烈
焰，直下頓止。因果循環，備明其理，示利人者，正屬利己。俾知自心，
與佛同體，一切眾生，皆宿父母。各宜扶持，如兄如弟，爭競消滅，禮讓
興起。進修淨業。普扇蓮風，生入聖域，沒登佛封。唯冀此報，遍界流
通，庶幾所祝，適得其宗。

<h2>東瀛佛教會來山歡迎詞</h2>
　　如來大法，彌綸法界，三乘六凡，罔不攸賴。在佛本意，普令成佛，
由機不一，對病發藥。大小權實，偏圓頓漸，宗教律密，各適其便。如城
四門，門門可入，就路還家，庶省心力。瓶盤釵釧，原是一金，百千法
斗，不離自心。證自心者，名曰成佛，得無所得，圓滿三覺。然此諸法，
皆須自力，業盡情空，方獲實益。根機利者，現生即得，若或鈍劣，歷劫
莫克。由是如來，特垂慈愍，開淨土門，普施救拯無論上聖，及與下凡，
悉令現生，登九品蓮。法雖無量，此五攝盡，求其穩妥，唯淨最勝。以果
地覺，為因地心，因果該徹，妙無等倫。由是經論，無不宏贊，荷法道
者，普令刻辦。大法東來，近二千年，律教禪密，遍界宏傳。淨土一宗，
肇始廬山，迄至於今，蔚乎盛焉。日本一國，雖在東偏，山水鍾毓，代有
高賢。溯自東晉，法傳彼土，此後來學，不勝屈指。三教五宗，東林南
山，金剛秘密，悉由此傳。古德著述，多為保存，俾彼各國，求法得門。
因是之故，人才益充，封疆雖小，全球稱雄。去年佛會，邀此觀光，接待
優盛，饋贈輝煌。今茲來山，愧無珍物，有瀆嘉賓，莫攄私臆。幸有新
書，名觀音頌，聊表衷曲，以為饋贈。大士慈恩，遍周法界，淺草一事，
曷勝感戴。唯願諸公，悉本佛慈，輔君宏法，唯仁是施。凡屬國民，一體
同觀，勿分畛域，稍有私偏。人既沐恩，天自眷德，降祥獲福，水久弗
忒。富者贈財，仁者贈言，愧無二實，但貢空談。注重勢利，歷劫相刑，
注重道義，菩提斯成。空談不空，法道流通，各國則效，令名無窮。

<pb n="472"/>
<h2>李母黃太夫人墓誌銘</h2>
　　語云，天下不治，匹夫有責。以天下乃合眾一家而成，使家家夫婦，
皆知道義，及與因果，敦本重倫，躬行不渝。則所生子女，習見習聞，如
水入器，如金就型，其性情自成賢善。必不至暴戾恣睢，以惡為能也。然
人之賢否，資於母者，比父為多。以胎時稟氣，幼時觀感，有不期然而然
者。故朱子著小學，開章即明胎教。而文武周公孔孟，皆資賢母而為成德
達纔作聖之本。是知女子相夫教子之權，實不亞於男子行政治民之道。而
世之昧者，倒行逆施，不令於此致力，而令參政服官。是何異執刀於刃，
能不立見截手乎。李元賢身居商界，有儒者風，篤信佛法，敦行孝友，樂
善好施，印送善書。<le>光</le>億其家庭教育，必有大過人者，今寄其母氏行述，
祈為作墓誌銘，方知所見不謬。按述，夫人姓黃氏，永春水磨鄉人。幼嫻
姆訓，性仁孝慈和，深諳世務。年廿六，歸李公繼如。如公少孤，家貧，
伶仃孑立。夫人樂天知命，勤紡織以持家，俾如公安心經營，不懷內顧之
懮，以成業起家。每數年一歸，夫婦相敬如賓。初無子，遂育義子元春，
視之若己出。後生元賢，及女琴娘，一視同仁，了無所謂親疏也。及二子
成立，家頗豐裕，夫人勤儉溫和猶昔。如公顧而樂之，謂二子曰，吾家之
得有今日，皆汝母克勤克儉，戰兢以持之所致也。清光緒末，如公歸而築
室，地方土痞，知其富而欲矙也，遂訟於官。凡鳩工庀材，度支會計，皆
夫人親經理之。由夫人平時救難濟貧，矜孤恤寡，修橋補路，振興公益，
為鄉里所感佩。於是凡善人君子，咸欲救援，土痞懼眾怒之難犯也，遂寢
其事，可以知夫人之德之才之識矣。及如公沒，夫人即持齋念佛，課諸孫
讀書。琴娘早寡，家貧，迎養於家，諭以守節撫孤，及誦經念佛等大義，
母女相輔修持以為常。晚年，孫曾繞膝，元賢又能繼其父業，夫人益兢兢
焉戒滿持謙，不許家人驕奢，及以殺生。凡出，必攜金錢，以期遇貧窮者
而周濟之，其樂善好施，出於天性。所辦善舉甚多，姑舉一二。邑之東關
橋，為一邑要道，毀於風災，值世道荒亂，無過問者。夫人經其地，惄焉
傷之，立命元賢剋期修復，費鉅金不少吝。橋成，邑人士為懸匾聯頌美
焉。元賢經商星洲，民國十年，以地方不靖，奉母南渡，星洲華僑，擬辦
華僑醫院，夫人捐萬金為倡，後以費鉅未果，夫人命移其款以辦本邑平
糶，及與學校。嘗恐二子不喻其意，謂曰，吾豈不願家富，而屢以巨款
<pb n="473"/>
作義務者，乃為汝等卻禍而積德耳，當善體吾意。至十二年癸亥，五月十
九日申時，沒於星洲寓所。距生於咸豐九年己未，十月初二日戍時，享壽
六十有五。茲於十六年月日，與繼如公合葬於本邑之大鵬山。子二，女
一，孫八，女孫五，曾孫五。噫，若夫人者，可謂鎮坤維而輔乾綱，師女
流而型閨閫，克盡母道，無忝所生矣。使世之為母者皆如夫人，何至同室
操戈，互相誅戮，俾國運危岌，民不聊生，兼致種種天災，常常見告乎。
吾常曰，治國平天下之權，女人家操得一大半。又曰，教子為治平之本，
而教女更為切要。蓋以世少賢人，由於世少賢母。有賢女，則有賢妻賢母
矣。有賢妻賢母，而其夫與子之不為賢人者，蓋亦鮮矣。其有欲挽世道而
正人心者，當致力於此焉。銘曰，猗歟李母，賦性淑賢，仁孝慈和，本
自先天。相夫教子，各適其宜，福由德大，禍以仁離。救急濟貧，矜孤恤
寡，凡有義舉，無不喜捨。造橋利人，巨費不吝，醫院未立，款移周窘。
知富招禍，熱心義務，積德貽謀，永久弗替。篤信佛法，修持唯謹，母女
同心，儀型閨閫。資此功德，求生淨土，佛以誠感，得蒙迎取。維茲賢
母，女中之英，母咸如是，世自太平。感世競爭，益景懿范，爰書大端，
以為世鑒。

<h2>潘對鳧居士望七大慶頌</h2>
　　猗歟居士，乘大願輪，示此濁世，現宰官身。小試鳴琴，仁風載道，
及乎退休，修持益奧。推恩貧困，普施資糧，特興淨居，復古道場。戒殺
放生，勸導維勤，念茲劫運，非此莫援。壽高望七，健愈耆年，心心彌
陀，常住不遷。為如來使，輔弼法王，普引同人，共登樂邦。

<h2>王欣甫居士懿行頌</h2>
　　於穆王公，宿植德本，賦性純篤，制行唯謹。孝以奉親，慈以睦族，化
被閭閻，俗轉淳淑。居官行政，唯務利民，所治七邑，群頌至仁。凡所折
獄，不須繁詞，實理實情，俱得其宜。上官倚重，下民感戴，有清末葉，
循聲無再。但以率真，不事攀援，致令職分，終止縣官。期盡天職，無意
名聞，只此一事，足徵素心，知命賦歸，企盡孝養，興學敦本，為世模
仿。及至晚年，閱歷愈深，篤修淨業，冀出苦輪。迨及臨終，果符宿願，
<pb n="474"/>
得生西方，頂暖可驗。睹公之像，讀公行狀，實為斯世，最上榜樣。爰取
大義，述為頌文，以期懿范，儀型後昆。

<h2>王母蔣太夫人西歸頌</h2>
　緬維王母，懿德堪欽慈祥愷悌，鄉國悉聞。上法二妃，及與三太，子
孫賢善，母儀是賴，長子名震，孝慈第一，凡有善舉，悉皆輔弼。昔見其
子，即知其母，以無是母，焉有是子。篤修世善，深信佛乘，母子同心，
念佛求生。年逾八旬，身心強健，憶佛念佛。不雜不亂。及至臨終，正念
分明，吉祥而逝，隨佛西行。蓮登九品，地證不退，留此懿范，永鍚爾
類。

<h2>蘊空張夫人西歸頌<little>（本名蘊宣法名蘊空）</little></h2>
　五蘊宣時，當體即空，了此意義，惑業消融。賦性仁愛，民物是矜，
慈悲喜捨，俱有分程。即俗修真，居塵學道，圓發三心，專持佛號。精誠
既至，感應道交，蒙佛接引，忍界橫超。顧命子媳，勖以常念，自利利
他，於此可見。奉勸見聞，同發信心，庶於現世，各證妙因。

<h2>王母揚太夫人懿行頌<little>（雲南王九齡之母、性情靜定不執著、一居士雲、夫
人前生、殆參禪悟而未證者、）</little></h2>
　　眾生心性，與佛同儔，迷悟向背，各有其由。懿哉王母，宿根基深，
孝友慈善，厚德法坤。其貌如山，其性若石，決疑斷計，人莫測識。雖未
讀書，心與道契，偶形言說，咸屬要義。苦樂好惡，險夷順逆，平等一
視，鎮靜之力。察果驗因，宿事禪門，悟而未證，此語頗真。大眾受苦，
我豈獨樂，昇沈任緣，的是禪著。<little>（九齡勸母念佛求生西方、母雲、大眾
受苦、我豈獨樂、我但昇沈任緣而已、）</little>唯知自力，不知佛力，致於淨
土，殊失鉅益。子既深信，代親修持，當承佛慈，托質蓮池。一登淨域，
徹證唯心，庶可乘願，普度群倫。

<h2>龔圓常夫人寫經瑞應頌</h2>
　　蒯若木居士夫人龔圓常，長齋奉佛，修持唯謹。民國五年，特刺臂
<pb n="475"/>
血，寫彌陀，地藏，大悲，往生等經咒，以祈消除宿業，臨終往生。至圓
滿日夜半時，臥而未寐，忽見腳際床外，現一圓光，其大如盤，明逾電
光，經一小時多方隱。既見此瑞，益加精進，過數年，念佛而逝。若木適
檢所寫血經，以為此事可以開發信心，因繪圖徵文，特寄一分於<le>光</le>，乃為
頌曰。卓哉龔夫人，宿植大善根，志欲振坤維，示生在名門。賦性孝友
慈，姆訓素所嫻，事親奉舅姑，內外無閑言。相夫教子女，一一悉合禮，
困亨無戚欣，知命故能爾。及至聞佛法，致力反聞聞，欲證圓常實，書經
續圓音。提起無情刀，刺出臂中血，即使凡夫血，全作善逝說。凡聖原不
二，經血渾無別，由其契真智，性光遂露泄。性光圓且常，何得小而促，
須知具無明，莫能全體覿。仗此修持力，迴向生淨土，臨終蒙佛接，托質
寶蓮裡。見佛證無生，修普賢行願，智斷究竟時，性光方全現。蒯君惜世
人，多多未覺悟，藉此瑞應圖，引入如來地。

<h2>金剛經勸持發隱</h2>
　　十法界凡聖生佛，雖則高下不同，苦樂迥異。而其心之本體，咸皆寂
照常恆，不生不滅，靈明精妙，無變無遷。所謂人同此心，心同此理，一
切眾生，皆有佛性者，此也。須知此心，不涉因果修證凡聖生佛，而因果
修證凡聖生佛，悉依此心而得建立。良以體雖不變，用常隨緣，隨悟淨
緣，則成四聖法界，隨迷染緣，則成六凡法界。縱悟淨至極，圓滿菩提，
安住寂光，迷染至極，永墮阿鼻，受諸極苦，其根身器界，固已天淵懸
殊，而心之本體，悉皆了無增損於其閑也。果知此義，誰肯以可以作佛，
具足法樂之心，枉令永作受生死輪迴之苦眾生耶。金剛經者，一切諸佛，
徹證即心自性之妙法，一切眾生，究竟超凡入聖之快捷方式也。故曰一切
諸佛，及諸佛阿耨多羅三藐三菩提法，皆從此經出。華嚴經云，奇哉奇
哉，一切眾生，皆具如來智能，但以妄想執著，而不證得，若離妄想，則
一切智，無師智，無礙智，則得現前。是以此經，屢以住法著相為戒，以
住法著相，縱有修習，總不出妄想執著之外，既全體在妄想執著中，又何
由令如來智慧徹底顯現耶。以故令發菩提心者，發心度脫一切眾生，令入
無餘涅槃，而滅度之，而復不見一眾生得滅度者。以無餘涅樂，眾生心本
自具，但以迷真逐妄，遂成煩惱業苦，初非有失。既經指示，則返妄歸
<pb n="476"/>
真，即煩惱業苦，復成無餘涅槃，今豈有得。約智名如來智能，約理名無
除涅槃，名雖異而體原一耳。由其心住實相，不住幻相，故內不見我為能
度，則無我相，外不見人及眾生為所度，則無人及眾生相，中不見所得之
無餘涅槃，則無壽者相。四相既無，三輪體空，故得萬行雲興，一法不
著，所以不住色聲香味觸法而行佈施等也。佈施，為六度萬行之首，舉其
首而例其餘，佛語善巧，不須繁詞。如是則波騰行海，雲布慈天，不矜不
伐，行所無事，則上契如來果覺，下契即心自性，故得受持四三二一句
者，其功德等彼十方虛空也。世人不知在離相無住處著眼，遂謂此經破
相，不知此經，乃示人廣行六度萬行，上求下化，興無緣慈，運同體悲之
無上妙相也。須知佛法真利益，必由不著無住而得，欲不著無住，非竭誠
盡敬不可，竭誠盡敬，乃修習佛法成始成終之要道也。真達大師，欲令受
持者咸發歡喜誠敬之心，乃請汪鴻藻居士楷書，刊印流通，並附功德頌於
後，以期受持者，悉得前人所得焉。

<h2>觀世音菩薩三十二應發隱</h2>
　　觀世音菩薩，誓願宏深，慈悲廣大，雖已成等正覺，而復示作菩薩。
雖則示作菩薩，而復於十方法界，普現色身，尋聲救苦，度脫眾生，十法
界身，無身不現，令彼一切稱名致敬之眾生，現在離所受之幻苦，將來得
成佛之真樂。於此娑婆世界，因緣最為甚深。故普門品無盡意菩薩，既聞
觀音得名之因緣，復問游此世界方便說法之事，佛遂略說三十二應身，以
明其概。三十二應身者，於十法界之四聖法界中。略舉佛，闢支佛，
<little>（即緣覺）</little>聲聞，等三法界身。<little>（菩薩乃其本位、故不說、）</little>
於六凡法界
中，天則略舉梵王，帝釋，自在天，大自在天，天大將軍，毘沙門，等六
身而已。人則小王，長者，居士，宰官，婆羅門，比邱，比邱尼，優婆
塞，優婆夷，長者，居士，宰官，婆羅門，婦女，童男，童女，十五身而
已。於八部中，天已前列，此則不計，則有龍，夜叉，乾闥婆，阿修羅，
迦樓羅，緊那羅，摩？羅伽，又有執金剛神。此八種身，修羅一種，係修
羅法界，餘則或屬於天，或屬於畜，或屬於鬼，六凡法界，唯少地獄一法
界耳，但是語略，非菩薩不於此處現身救苦也。須知三十二應，不過略舉
大概，以例其餘，若詳說者，數豈有盡，菩薩與無緣慈，運同體悲，隨機
<pb n="477"/>
應現，神變無方，能以意會，則妙義全彰，若拘拘然執跡而論。則失菩薩不動
真際。現諸威儀了無計慮。無適不當，如一月普印千江。千江悉現全月，
一春普育萬卉，萬卉各具春光之妙矣。然菩薩所現，尚不止唯有情身，若
夫山河城池，樓臺屋宇，橋梁道路，樹林禾稼。隨彼機緣，亦皆示現。怡
山所謂疾疫世而現為藥草，飢饉時而化作稻粱，足征菩薩慈悲之心矣。廣州
番禺高塘珠岡寺，宗禪大師念菩薩恩德，廣大周摯，因修一閣，以奉聖
像。中供觀音本像，兩旁供三十二應像。而本願居士等三十二人，各隨己
力，出資以助，其功德不可思議。竊念過去劫中，一女人修佛塔，三十二
人相助令成，後同生三十三天，倡首者為帝釋，輔助者作四方八天之天
王。宗禪大師，本願居士等，不求人天福報，但願倡者，助者，及現在未
來之瞻禮供養者，同得現生慧朗福崇，優入聖賢之域，臨終情空業盡，直
登極樂之邦，見佛聞法，證無生忍，回入娑婆，度脫眾生而已，又祈雨順
風調，民康物阜，兵戈息而天下太平，禮讓興而風俗淳美。爰為發其隱義
云。

<h2>嘉言錄題詞</h2>
　　淨土大法門，其大無有外，如天以普覆，似地以普載。等覺欲成佛，
尚復作依賴，逆惡將墮獄，十念登蓮界。普被九界機，咸皆勤頂戴，暢佛
度生心，唯一了無再。我以宿業力，曾作一闡提，傚法韓歐等，其愚莫能
醫。幸得病數年，時復深長思，古今眾聖賢，豈皆無所知。彼既悉尊奉，
我何敢毀訾，雖聖有不知，韓歐焉足師。因茲皈依佛，剃髮而披緇，自諒
宿業深，宗教非所宜。唯有仗佛力，或可副所期，專心修淨業，庶得預蓮
池。近十餘年來，人或謬見問所答亦以此，不敢稍越分。海鹽徐蔚如，以
其切而近，再於三京滬為之付排印。語言雖樸質，人皆不見慍，遺跡而究
益，多有生正信。圓淨李居士，宿根深復探，註釋諸經論，闡明如來心。
繼以費精神，衰病每相侵，捨博而守約，立志追東林。又欲利初機，作修
持現箴，節錄文鈔語，分類以編紝。並自出淨資，印施諸有緣，冀使一切
人，勉力希聖賢。敦倫而儘分，各完己性天，眾善悉奉行，諸惡盡銷鐲。
信願勤念佛，求登九品蓮，臨終佛來接，有若月印川。直下往西方，永出
生死淵，見佛悟無生，漸致福慧圓。因請為著語，以期廣流傳，俚言入雅
<pb n="478"/>
目，徒招誚且憐，赧顏貢愚誠，祈各自審焉，若未超等覺，且預迴向員。

<h2>佛說輪轉五道罪福報應經集解題詞</h2>
　　眾生本性，爰無生滅，由迷背故，輪轉永劫。三界無安，猶如
火宅，眾苦充滿，出離莫得。五道輪轉，了無止期，有如車輪，上
下旋移。佛出世間，發明所以，因背覺故，輪轉不已。欲得止息，
須識因果，力修定慧，滅除人我。人我情空，見思惑盡，方於三界，
水離生釁。然此事理，雖極勝妙，唯上上根，方可親到。儻或鈍劣，
莫道現生，或千萬生，亦難有成。罪福報應，佛已彰顯，三途固惡，
人天亦險。以由有福，多為禍基，所得善報，為惡前驅。世尊大慈，
特為妥慮，爰開淨土，普令得度。若生深信，及發切願，虔持佛號，
即生事辦。此經略說，五道輪轉，罪福報應，因果俱闡。由讀此經，
知生死苦，欲了生死，當修淨土。王君約之，具大悲心，推闡理事，
若指掌紋。在近世中，疏解佛經，如此明達，實莫與京。憫世沈迷，
撥無因果，弱肉強食，競爭人我。致使斯民，如墮水火，益熱益深，
其何以可。特宏此經，詳釋其義，如聚眾盲，令其明視。亦如明鏡，
普照萬象，形分妍媸，像無二樣。知因在我，自慎所行，改惡遷善，
冀獲休徵。息競爭風，敦行仁讓，俗轉淳樸，唯道是尚。王君功德，
實難思議，印施利益，永久弗替。共挽狂瀾，依正道流，庶幾同倫，
其樂悠悠。但釋經義，未詮淨業，引而不發，是謂善說。恐諸閱者，
未悟此義，爰為指明，令知出路。如來所說，一切教典，見思不盡，
生死莫免。唯有浮土，專仗佛力，如子幼稚，賴母撫育。如度大海，
須仗舟船，直登彼岸，身心坦然。若昧此義，欲自淨泅，不但吃力，
且有溺懮。奉勸閱者，深信因果，回此精力，求生淨土。敦行孝友，
恪盡己分，以身率物，感化遠近。諸惡莫作，眾善奉行，克己復禮，
閑邪存誠。能如是者，名真佛子，生預聖流，沒生佛土。佛法廣大，
普蔭人天，唯茲淨土，攝機周全。等覺大聖，逆惡小凡，平等攝受，
令登九蓮。知娑婆界，五道輪轉，知極樂國，九品安坦。善緣悉備，
惡緣悉殄，除非疑人，誰不自勉。親炙彌陀，參隨海眾，忍證無生，
位鄰極聖。欲複本性，唯此為要，捨此別修，無人能到。
<pb n="479"/>

<h2>泥金繪像普門品頌</h2>
　　大哉觀世音，徹證法界藏。乘大悲願力，普現諸色相，尋聲以救
苦，隨感而遍應，如月到中天，萬川悉印映。良由眾生心，與菩薩
無二，因其背覺故，遂致成隔異。既遇諸災難，仰冀垂救援，即此
一念心，便契真覺源。以故一起念，念於菩薩名，遂於當念中，蒙
救離災刑。世尊在靈鷲，廣宣法華經，無盡意菩薩，以名敬致徵。
世尊遂略說，現身救苦事，大地舉一塵，略示少分義。由是諸眾生，
得有所怙恃，如天地覆載，如父母撫育。昔有一善士，欲廣菩薩慈，
泥金書普門，兼繪救苦儀。年代已久遠，幸得常保守，故致吳睫卿，
親獲謹承受。欲啟世正信，因祈為著語，願令法界眾，同證實相理。
乃忘其固陋，略表諸因緣，庶幾見聞者，登第一義天。

<h1>附錄</h1>
<h2>南五臺山圓光寺觀音菩薩示跡之記<little>（山去陝西省城七十里）</little></h2>
示跡之記，文詞典雅，敘事精詳。惜於菩薩不思議無作妙力，殊欠發揮。<little>（量）</little>不
揣固陋，勉述一贊，以冠於首。俾事理交融，體用咸彰。生之所以能感，聖之所以能
應，俱在斯焉。以企後之覽者，發菩提心，見賢思齊。以觀音之心為心，以觀音之事
為事。庶可亦為未來世之觀世音耳。雖文不雅馴，而其意義有可取焉。贊曰，
觀音大士，於無量劫，久成佛道。為度眾生，不離寂光，現菩薩身。又復普應群
機，垂形六道。以三十二應，十四無畏，四不思議無作妙力，尋聲救苦，度脫群萌。
應以何身得度者，即現何身而為說法。直同月印千江，春育萬卉。雖則了無計慮，而
復毫不差殊。良由徹證唯心，圓彰自性。悲運同體，慈起無緣。即眾生之念以為心，
盡法界之境以為量。是知無盡法界，無量眾生，咸在菩薩寂照心中。故得雲布慈門，
波騰悲海，有感即赴，無願不從也。<little>（釋聖量和南謹述此下乃示跡之記）</little>
大山岩穴，龍蛇所居。歲久成祅，肆其凶<little>（薛/女）</little>。吞齧不已，禍及生民。變怪昇
騰，非人所制。若非應身大士，孰能救濟。巍巍乎妙智神力，其容思議。然於不思議境，
強以文字紀述事跡者。冀千載之下，方來君子，啟深信耳。昔隋時仁壽中，此山有毒龍
焉。以業通力，變形為羽人。攜丹藥貨於長安，詐稱仙術，以欺愚俗。謂此藥之靈，服
者立升於天。嗚呼，無知之民，輕信此語，凡服此藥而昇天者，不知其幾何。又安知墮
<pb n="480"/>
彼羽人之穴，以充口腹耳。而一方之民，尚迷而不悟。唯我大士，以悲願力，現比邱身。
結草為庵，止於峰頂。以妙智力，伏彼祅通。以清淨風，除其熱惱。慈念所及，毒氣潛
消。龍獲清涼，安居岩穴。民被其德，各保其生。昔之怪異，不復見矣。由此靈貺達於
朝廷。以其於國有功，於民有惠。建寺峰頂，而酬酢之。大士以慈風法雨，普濟含靈。
慧日淨輝，破諸冥暗。於是搢紳向慕，素俗欽風。割愛網以歸真，棄簪纓而入道。大士
嘗居磐石，山猿野獸，馴繞座隅。百鳥聚林，寂然而止。如聽法音，久而方散。嗚呼，
建寺之明年，六月十九日，大土忽示無常，恬然入滅。異香滿室，愁霧蔽空。鳥獸哀鳴，
山林變色。於是寺眾聞於朝廷。中使降香，奉敕賻贈，以崇冥福。茶毗之際，天地晦冥。
斯須之間，化為銀界。忽聞空中簫鼓響，山嶽搖。瑞雲奔飛，異香馥郁。忽於東峰之上
現金橋，橋上列諸天眾，各豎幢旛，及雨金華，紛紛而不至於地。最後於南臺上，百寶
燦爛，廣莫能知，沖天無際。影中隱隱現自在端嚴之相慈容偉麗，纓絡銖衣。天風飄飄，
煥然對目。爾時緇白之眾，千百餘人，咸睹真儀，悲喜交集。莫不涕泣瞻依，稱名致敬。
始知觀音大士示跡也。清氣異香，經於纍月。左僕射高公，具奏其事。皇上覽表，嘉嘆
久之。收骨起塔，御書牌額，錫號為觀音臺寺。撥賜山林田土，方廣百里。每歲時降御
香。度僧設供，大崇法化。至唐大歷六年，改號為南五臺山聖壽寺焉。五代之世，兵火
連綿諸臺殿宇，並遭焚毀。雖有殘僧壞屋，尚與木石共處矣。至宋太平興國三年夏，前
後六次，現五色圓相，祥雲等瑞。主僧懷偉具申府尹，被奏天廷。敕賜金額，為五臺山
圓光之寺。由是增修寶殿，繪塑真儀。煙霞與金碧爭輝，鐸韻共松風演妙。諸臺屋宇，
上下一新。嗣績住持，香燈不絕。慈輝所燭，石孕祥雲。法雨所沾，水成甘露。台南數
百步，有石泉焉。注之方池，色味甘潔。能除熱惱，能潤焦枯。舒之則沙界滂沱，卷之
則石池澄湛。或時亢旱，迎請者相繼於道途。感應如期，州郡已彰於簡牘。懷生業佑，
草木沾恩。自昔迄今，聲華不泯。噫，大聖以悲願力，福被一方。而一方之民，亦不忘
於慈佑。每遇清明之月，及夏季忌辰。不遠百里，陟險登危皆以淨心踵足而至者，何啻
百千萬耶。扶老攜幼，闐溢道路，相繼月餘。各以香花音樂，繒蓋帷旛資生之具，持以
供養。於是頭面頂禮，致敬致恭。睹相瞻儀，旋繞贊嘆。莫不洗罪蒙福，弭障沾恩。
豈徒為奔走跋涉而已哉。寺僧法忍，慮其歲月經久，靈跡湮沒。持諸殘碑，囑為斯記。
普明固辭弗獲，甚愧非文。倘遇賢士，改而正諸，不亦宜乎。<sr>太白山釋普明謹撰元至元
七年庚午正月十五日都院主僧釋澄淵立石</sr>

<h2>念佛三昧摸象記<little>（了餘師原稿略為筆削以佛學叢報檢錯數句故錄原文）</little></h2>
<pb n="481"/>
歲在丙午，予掩關於慈溪之寶慶寺。謝絕世緣，修習淨業。值寺主延諦閑法師，講彌
陀疏鈔於關傍。予遂效匡衡鑿壁故事，於關壁開一小賣。不離當處，常參講筵。從茲念
佛，愈覺親切。佛號一舉，妄念全消。透體清涼，中懷悅豫。直同甘露灌頂，醒醐沃心。
其為樂也，莫能喻焉。一日，有客詣關而問曰，念佛一法，吾已修持二十餘年。於生信
發願修行，非不真切。而業深障重，終未能到一心不亂境界。窺吾根性，只合帶業往生。
雖念佛三昧，非此生所敢冀。其能得之法，與所得之相，師其為我言之。予曰，三昧境
相，唯證方了。如人飲水，冷暖自知。我既未證，焉能宣說。客固請不已。予曰，若論
其法，必須當念佛時，即念返觀。專注一境，毋使外馳。念念照顧心源，心心契合佛體。
返念自念，返觀自觀。即念即觀，即觀即念。務使全念即觀，念外無觀。全觀即念，觀
外無念。觀念雖同水乳，尚未鞫到根源。須向者一念南無阿彌陀佛上，重重體究，切切
提撕。越究越切，愈提愈親。及至力極功純，豁然和念脫落，證入無念無不念境界。所
謂靈光獨耀，迥脫根塵。體露真常，不拘文字。心性無染，本自圓成。但離妄念，即如
如佛者。此之謂也。工夫至此，念佛法得。感雁道交，正好著力。其相如雲散長空，青
天徹露。親見本來，本無所見。無見是真見，有見即隨塵。到此則山色溪聲，咸是第一
義諦。鴉鳴鵲噪，無非最上真乘。活潑潑應諸法，而不住一法。光皎皎照諸境，而了無
一物。語其用，如旭日之東昇，圓明朗照。語其體，猶皜月之西落，清淨寂滅。即照即
寂，即寂即照。雙存雙泯，絕待圓融。譬若雪覆
千山，海吞萬派。唯是一色，了無異味。無罣無礙，自在自如。論其利益，現在則未離
娑婆，常預海會。臨終則一登上品，頓證佛乘。唯有家里人，方知家裡事。語於門外漢，
遭謗定無疑。又<ask>問：</ask>人於日用，普應諸緣。何能觸目菩提，頭頭是道乎。<rep>答：</rep>心生則種

種法生，心滅則種種法滅。萬境不出一心，一心融通萬境。若了心體本空，何妨該羅萬
象。須知萬象如幻，生滅唯是一心。諸緣無縛，本自解脫。六塵不惡，還同正覺。心境
一如，有何罣礙。不見華嚴事事無礙法界。所謂一一塵中一切剎，一一心中一切心。一
一心塵復互周，重重無盡無障礙。以故器界毛塵，雲臺寶網。咸宣性海，悉演真乘。豎
窮三際，橫遍十方。覓一毛頭許不是道者，亦不可得。則法法頭頭，無非大寂滅場。心
心念念，悉契薩婆若海。唯心妙境，唯境妙心。離四句，絕百非，絕待圓融，何可得而
思議也哉。上來所說，如盲摸象。雖未離象，恐非全象。筆以記之以質諸親見之者。

<h2>勸毀淫書說</h2>
<sr>勸毀淫書說<little>（維揚張瑞曾居士、重刻格言聯壁、令<le>光</le>校訂、
<pb n="482"/>
原文質略殲殊難感發、因為筆削、俾文義順暢、居士欲廣流傳、
勸附入文鈔、遂略標緣起、列於附錄科中、
庶閱者不至以掠人之美見誚也、釋印光記）</little></sr>
三代而下，世多邪說。而邪說之最足以害人心世道者，莫如淫詞小說為甚。
蓋聖賢經傳，唯恐不能覺天下之愚迷。而淫詞小說，唯恐不能喪斯民之廉恥。
以故小說出而淫風熾，淫詞興而貞德衰。然誰無羞惡之心，豈肯作禽獸之事。
但以聰明子弟，靈敏婦女，一睹此書，悉為所惑。初則艷其詞章，以為佳妙。
繼則情隨文轉，不能自持。遂致竟以希聖希賢宜家宜國之身，
甘作鑽穴逾牆偷香竊玉之事，而絕無顧惜者，皆此等邪書之所蠱惑也。
其毒人也，烈於蜜餞砒霜。其陷人也，慘於雪覆坑坎。
令人滅理而亂倫，折福而損壽，破家而殺身，辱先而絕後。
及其死也，尚使神識墮於地獄，受諸極苦。
外經長劫，莫由出離。可不哀哉。凡作此書，及販賣此書者，其罪甚於叛逆之首，亂賊之魁。
當為國法所必誅，天律所不赦也。奉勸當權諸名公偉人，及一切有心世道仁人君子。
凡見此等人，務必勸令改業。凡見此等書及板，務必盡行焚毀。
有力則獨任其資，無力則勸眾共舉。又祈輾轉化導，俾人各景從。
必期於世間永無此書，人民各敦彝倫而後已。將見佛天雲護，災障冰消。
身心安泰，家門迪吉。富壽康寧，現身獲箕疇之五福勛徽爵位，後裔納伊訓之百祥矣。
特將收藏小說四害，並焚毀淫書十法，詳列於後。
企有心世道者，采取而舉行焉。<little>（四害十法、見格言聯壁、）</little>

<h2>戒煙神方<little>（千萬不可加一味藥、加則不靈、）</little></h2>
鴉片流毒，受其害者，不知凡幾矣。有志同胞，每欲戒而苦無良方。近來市上所售戒
煙丸藥，多參以嗎啡毒質。雖可抵癮，受害尤甚。今此神方，簡便易辦，有利無弊。務
望有志戒吸鴉片諸君，從速照服。百發百中，萬勿輕忽。
甘草八兩川貝母四兩杜仲四兩
右藥三味，用清水六斤。熬至一半，將藥用布去渣。加入好紅糖一斤成膏。每次服
三錢，溫水沖下。
<little>（服法）</little>初三天，每藥膏一兩，加入煙一錢。第四五六天，一兩藥加煙八分。第七八
九天，一兩藥加煙六分。第十十一十二天，一兩藥加煙四分。第十三十四十五天，一兩
<pb n="483"/>
藥加煙二分。第十六十七十八天，一兩藥加煙一分。十八日後，每兩藥加煙一分，再服
七日。以後不須加煙，服完此膏，其癮自斷。並無難受，及一切毛病。真奇方也。斷癮
後，切忌再吸。愛惜光陰，保養精神。至禱至禱。正戒煙服藥時，忌食酸味。
<little>（防法）</little>倘戒煙期內，發生別種毛病。每兩藥膏，照期多加煙一分，不可過多。自然
病愈，萬無一失。此方治好多人。有每日吸二三兩煙者，均服一料斷癮。不但不生毛
病，而且精神強健。極靈極效。

<h1>原跋</h1>
<h2>原跋</h2>
印光法師，法名聖量，別號常慚，陝之頜陽人。駐錫普陀法雨寺之藏經樓，世罕知
者。甲寅歲，高鶴年居士攫師文稿數篇，印入佛學業報。<rubynote t="（霨）"/>受而讀之，合掌歡喜，嘆
未曾有。大法陵夷，於今為極。不圖當世尚有具正知正見如我師者。續佛慧命，於是乎
在。師之文，蓋無一語無來歷。深入顯出，妙契時機。誠末法中應病良藥也。戊午春，
以歷年搜訪所得之文二十二篇，印於京師，是為初編。旋謁師於普陀，獲稿頗夥，並承
知友錄稿見寄。己未秋，又以錄存各稿三十八篇，印為續篇。是年冬，銜恤南歸。南中
緇素素閱是書者尤眾爰商之商務印書館，重付排印，以廣流通。復經張君雲雷，廣為徵
集。並<rubynote t="（霨）"/>績搜之稿，共增三十四篇。由周孟由，朱赤萌，黃幼希三君。合初續兩編，
按類編次。詳為校勘，較前兩次所印尤完善矣。書成，謹記其緣起如是。
<sr>庚申仲冬，浙西徐文霨敬識。</sr>

<h1>普勸發心印造經像文</h1><little>（附）</little>
<sr>弘一釋演音示網</sr>
<sr>弘實尤惜陰演譯</sr>

<h2>印造經像之功德</h2>
眾生沈淪於苦海，必賴慈航救濟，而後度脫有期。佛法化導於世間，全仗經像住持，
而後燈傳無盡。以是之故。凡能發心，對於佛經佛像，或刻或寫，或雕或塑。或裝金，
或繪畫。如是種種印造等。法或竭盡己心，獨力營辦。或自力不足，廣勸眾人。或將他
人之已印造者，為之流通，為之供養。或見他人之方印造者，為之贊助，為之歡喜。其
人功德，皆至廣至大，不可以尋常算數計。何以故。佛力無邊，善拔諸苦。眾生無量，
<pb n="484"/>
聞法為難。今作此印造功德者，開通法橋，宏揚大化。遍施寶筏，普濟有緣。其心量之
廣大，實不可思議。故其功德之廣大，亦復不可思議也。敬本諸經所說，略舉十大利益。
謹用淺文，詮次如左。
<h3>一從前所作種種罪過</h3>，輕者立即消滅，重者亦得轉輕。貪鎮癡，為造孽種子。身
口意，為作惡機關。清夜自檢，此生所犯者已多不可計。若合多生所犯者言之，所造罪
業，多於寒地之冰山，能勿駭懼。雖然，罪性本空，苟一動贖罪心機，誓願流通聖經，
莊嚴佛像。罪惡冰山，一遇慧日，有不消滅於無形者乎。
<h3>二常得吉神擁護</h3>，一切瘟疫水火寇盜刀兵牢獄之災，悉皆不受。人間種種惡報，無
往而非多生惡業所感。一念之善，力可回天。修行善業，而從最方便易行之印造經像之
殊勝功德上做去，其感動吉神，而蒙護衛，此中實有相互獲益之關係。蓋神道天道，自
佛法言之，均為夙業所驅，未脫長劫輪轉之苦因。所以如來說法，常有無數天神，恭敬
擁護。阿難集經，四大天王，為之捧案。印造經像，為諸天龍神，非常歡喜之事。以此
功德，而感吉神，常為擁護。終此報身，離諸災厄，宜也，非幸也。
<h3>三夙生怨對</h3>，咸蒙法益，而得解脫，永免尋仇報復之苦。人間一切爭持嫉妒詐欺誣
陷掠奪殘殺等種種構怨行為，莫不起因於自私自利之一念。佛法以破除我執，為救苦雪
難第一工程。印造經像，普益人間，為不可思議之法施功德，所及至廣。法雨一滴，熄
滅多生怨對之鎮火而有餘。化仇而為恩，轉禍而為福。其權何嘗不操之自我也。
<h3>四夜叉惡鬼</h3>，不能侵犯。毒蛇餓虎，不能為害。慳貪醜行，為墮落鬼道之深因。鎮
火無明，為降作毒蟲之徵兆。結怨多生，尋仇百劫。惡緣未熟，任爾逍遙。時會已來，
憑誰解救。鬼魅相侵，虎蛇見逼。孽由自作，事非偶然。修士惕之，印造經像，豫行懺
罪。於是縱有惡緣，悉皆消釋。倘臨險地，胥化坦途矣。
<h3>五心得安慰</h3>，日無險事，夜無惡夢。顏色光澤，氣力充盛，所作吉利。塵世多眾，
十之七八，在驚懮疑悶懊怨痛苦中。吾人一生，十之七八，在驚懮疑悶懊怨痛苦中。蓋
為我計者，我以外各各皆立於敵對之地位。孤與眾抗，危孰甚焉。況乎欲心難饜，有如
深谷。無事自擾，不風亦波。此所以形為罪藪，身為苦本也。佛法善滅諸苦本。彼印造
經像者，或以親沾法味而開明，或則暗受加被而通利。諸障雪消，心安神怡。潤及色身，
有斷然者。
<h3>六至心奉法</h3>，雖無希求。自然衣食豐足，家庭和睦，福壽綿長。至人行事，所見獨
真。事機一至，急起直追做去。無顧慮，無希求。發心至真切，用力至肫摯，自然成就
至超卓。印造經像之事，以如是肫切懇摯，至誠格天，至心奉法之人為之。雖不計功德，
<pb n="485"/>
而所得功德，實無限量。即僅就其人所得一部分之世聞福言之，自然一一具足，而無少
欠缺。苟或有人，心存希望，而始行善，發心不真切，結果即微薄，可決言焉。雖然，
一念之善，一文之細，皆不虛棄，皆有無量勝果。譬之粒谷播於肥地，一傳化百，五傳
而後得百萬兆。作宏法功德者，烏可無此大計，無此決心哉。
<h3>七所言所行</h3>，人天歡喜。任到何方，常為多眾傾誠愛戴，恭敬禮拜。夙生存嫉妒心，
造誹謗語。揚人惡事，暴人短處，稱快一時者。歿後沈淪百劫，慘苦萬狀，備受一切惡
報。一旦出生人間，因緣惡劣。任至何地，動遭厭惡。任作何事，都無結果。而宏揚佛
法之人，善因夙植。存報恩之心，充利群之念。或淨三業，作寫經畫像功德。或捨多金，
作印經造像功德。所得勝福，不可稱量。現在一切受大眾歡敬之人，原從夙生宏法功德
中來。往後一切令大眾歡敬之人，實從現今宏法功德中出。植荊得剌，栽蓮得藕。一一
後果，胥由自藝也。
<h3>八愚者轉智</h3>，病者轉健，困者轉亨。為婦女者，報謝之日，連轉男身。夙生吝於教
導，以及肆口謗法，肆意毀謗有德之人者沈淪重罪畢受後，還得多生蠢愚無知報。夙生
為貪口腹，恣殺牲禽，以及曾為漁夫屠夫，獵戶庖丁，與會操製造凶器火器毒藥等權，
助成他人凶殺之業者，沈淪重罪畢受後，還得多生惡疾殘廢報。夙生貪欲無厭，止知剝
人以肥己，慳吝鄙嗇，不肯周急而解囊者。沈淪重罪畢受後，還得多生貧窮困厄報。夙
生知見狹劣，心存諂曲。巧言令色，掩飾行欺。逐境攀援，容量淺窄。因循怠惰，倚賴
性成。煩惱垢重，怨憤易發。？忌心深，情欲熾盛者。沈淪重罪畢受後，還得多生女身
報。惟有佛法，善解諸縛。苦海無邊，回頭即岸。罪山萬仞，息念便空。是以虔作流佈
佛經，莊嚴佛像之無上功德者。過去積罪，自然逐漸鏟除。未來勝福，穩教圓滿成就。
<h3>九永離惡道</h3>，受生善道。相貌端正，天資超越，福祿殊勝。一切含靈，捨身受身，
往返六道，如車轉輪。千生萬劫，常在夢境。作善不已，罪畢斯昇。驕縱忘本，種墮落
因。作惡多端，福削壽傾。百千萬倍，惡報堪警。地獄餓鬼，以及畜生。墮三惡道，萬
劫沈淪。難得易失，如此人身。作十善業，修五戒行。生人天道，夙福非輕。諸佛如來，
悲憫同深。廣為說法，首重攝心。正念無作，離垢超塵。是故印造經像，上契佛心。僅
此微願，已種福因。自是厥後，做再來人。諸福圓具，出類超群。
<h3>十能為一切眾生</h3>，種植善根。以眾生心，作大福田，
獲無量勝果。所生之處，常得見佛聞法。直至三慧宏開，
六通稅證，速得成佛。佛世有一城人眾，難於攝化。佛言此輩人眾，與目連有緣。固遣
目連往，全城人聚，果皆傾心向化。諸弟子問佛因緣。佛言目連往劫，曾為樵夫。一日
<pb n="486"/>
入山伐木，驚起無數亂峰。其勢洶洶，欲來相犯。目連戒勿行凶，且慰之曰，汝等皆有
佛性。他年我若成道，當來度汝等。今此城人眾，乃當日群蜂之後身也。因目連曾發一
普度之念，故與有緣。種因於多劫之前，一旦機緣成熟，而收此不可思議之勝果。由此
觀之，吾人生生所經過之時代，在在所接觸之萬類，一一皆與我有緣。一一眾生至靈妙
之心地，皆可作為自他兼利之無上福田。我既於一一眾生心田中，散播福德種子。一一
眾生，皆與我有大緣。一一眾生心田中，所結無量大數之福果。雖謂此無量大數生生不
已之福果，即為播因者道果成熟時期之妙莊嚴品，亦無不可。且吾人能先行潔治自己之
心田，接受十方三世諸佛如來之無上法寶，作為脫胎換骨，轉凡成聖之種子。吾身即與
十方三世諸佛如來，有大因緣。諸佛願海勝功德，一一攝於我心中。我願與佛無差別，
諸佛慈願互相攝。因該果海，果徹因源。無邊勝福，即締造於此日印造經像，宏法利生
之一真心中矣。普願現在未來一切有緣，善覓福田，善結勝緣。勿任妙用現前之大好光
陰，如滔滔逝水之在眼前足底飛過也。

<h2>印造經像之機會</h2>
印造經像者之所得功德，已略如上述。但何時何處，足以適用此種植福之舉。特為
研究，以便力行。今謹約述如次。
<h3>一祝壽</h3>　生本無生，無生而生。法身壽算，本來無有限量。其現在幻驅，乃從業報
中來。報盡便休，無異曇花一現，何壽之足云。今為隨順俗情故，姑且開此祝壽方便門。
凡自己家中，或長者，或儕輩，或自身，舉行祝典時。切勿殺生宴客，浪擲金錢，妄造
怨業。亦勿貪戀無足重輕之虛譽，徵文徵詩，接收過情之稱許。作此虛文，對眾即為欺
飾，問心適足慚汗。以故莫善於掃除一切俗尚，而從事於印造經像。<little>（有力則刻經造像、
無力則寫經畫像、）</little>仰以報四重恩，俯以濟三途苦。既能獲無量福慶，又可留永久記念。
此種勝舉，尊者居士，尤宜悉心提倡，留良榜樣與多眾看。若親戚朋友家，舉行慶祝時，
亦勸准此行之，為造勝福。雙方所得功德，不可稱量。
<h3>二賀喜</h3>　一念妄動，而起欲愛。於本空中，幻出色身。終此天年，但見百苦交煎，
諸怨環逼。聞法而覺醒者，方慚愧痛苦之不暇，又何喜之足云。夫妻父子，無非夙債牽
纏。安富尊榮，盡是生埋境界。是以覺王眼底，在在可悲。今為多方汲引故，姑且開此
賀喜方便門。凡男娶女嫁時，生兒育女時，職位陞遷時，新屋落成時，公司行號開張時，
凡百營業獲利時，以及其他一切世俗所認為歡喜之事。事而在己，應省下歡喜錢財，作
此刻經造像之殊勝功德。其戚友之表情道賀者，宜豫向聲明所定意旨，俾知所遵循。群
<pb n="487"/>
以宏法範圍內事，為多眾示範。由知識階級，開此風氣。轉移俗尚，響應至捷而至宏遠，
可以斷言。事在戚友，亦宜迎機利導，免作無謂之舉。省下金錢，作此自他兼益之圖。
<h3>三免災</h3>　天災人禍，無代蔑有。災分大小，胥由一切眾生別業同業，感召而至。災
字從水從火，示其來勢猛烈，有一發而不易收拾之概。災殃之種別，若刀兵，若瘟疫，
若飢饉，若牢獄。若洪水為患，田廬淹沒。若大地震裂，城邑為陷。此外如毀滅一切所
有之風災火災，以及其他猝不及防之一切悲慘之結果，皆得以災禍之名目括之。觸目而
驚心，思患而豫防。講求避免之方，不可一日緩。今為饒益一切有情故，特別開此免災
方便門。無論山居水居平壤居，所有種種因境而生之特異災厄。以及刀兵寇盜，疫癘火
患牢獄。與多生怨對，尋仇報復之一切禍災。或為父母師長，及諸眷屬，與諸戚友，祈
禱免禍。或為併世而生之一切眾生，發大慈悲心，代為祈禱免禍。或為過現未來四生六
道中一切眾生，發大菩提心，代為祈禱免禍。其最實際最有效之勝舉，當以流通佛經，
莊嚴佛像，為第一美舉。是何為者，以十方三世諸佛，憫念眾生故。三界災厄，惟佛威
神力善能消除故。矢誠宏法之人，與諸佛慈悲救拔之深心宏願，默相感通故。
<h3>四祈求</h3>　動若不休，止水皆化波濤。靜而不擾，波濤悉為止水。水相如此，心境亦
然。不變隨緣，真如當體成生滅。隨緣不變，生滅當體即真如。一迷則夢想顛倒，觸處
障礙。一悟則究竟涅槃，當下清涼。不動道場中，本來一切具足，又何欠缺馳求之有。
今為多眾勸進故，特別開此祈求方便門。凡為自己，及六親眷屬之懮年壽短促者求延
壽。為子嗣艱難者求誕育。以迄疾病之求速愈。家宅之求平安。怨仇之求解釋。營業之
求順遂。一切作為之求如意。<little>（但有傷道德之行為、及職業、與佛道不相應故、均在屏除
之例、）</little>求國內平和。求世界平和。求現在未來一切法界眾生迴心向善，離諸魔難。以至
一切聞法之人，求增長智慧。求證念佛三昧。求臨終時無諸苦厄，心不顛倒，往生極樂。
皆宜作此寫經印經造像畫像功德。至誠祈禱，終能一一滿其所願。
<h3>五懺悔</h3>　省庵法師勸發菩提心文有云。我釋迦如來，最初發心，為我等故，行菩薩
道。經無量劫，備受諸苦。我造業時，佛則哀憐，方便教化。而我愚癡，不知信受。我
墮地獄，佛復悲痛，欲代我苦而我業重，不能救拔。我生人道，佛以方便，令種善根。
世世生生，隨逐於我，心無暫捨。佛初出世，我尚沈倫。今得人身，佛已滅度。何罪而
竟生末法，何障而不見金身。撫躬自問，能不惶悚無地。今為消除罪障故，特別開此懺
悔方便門。修持戒行，為末世眾生，度脫生死苦海，最重要最切用之一方法。欲修戒行，
當向律藏諸法典參求。在家弟子。宜讀十善業道經。在家律要廣集。優婆塞戒經。菩薩
戒本經箋要。梵網經合註。出家戒律不備錄。夫然後了知一切過咎所在。對於自己前此
<pb n="488"/>
曾作諸不善事，深自追悔。而欲以懺悔開滅罪之門，闢自新之路者。當以流通佛經，莊
嚴佛像。為最有效。作此功德時，至誠懺悔，以贖前愆。前此所作諸不善業，可以立即
消滅。若代為他人懺悔者，亦適用此方法。
<h3>六薦拔</h3>　樹欲靜而風不息，子能養而親不在。此普天下為子女者，對於父母養育之
恩，酬報無從，而抱無限之悲痛者也。然而吾父吾母，軀體雖歿，尚有不與軀體俱歿者
在。是何物，曰靈性是。此靈性者，捨身受身，被夙業所驅，重處偏墮，自難作主。循
環往復，三途六趣。從劫至劫，了無出期。吁嗟乎，三界火宅，豈得留戀。善哉蓮池大
師有云，親得離塵垢，子道方成就。是以善報親恩者，當虔修出世法。使我今生之生身
父母，仗我不可思議之願力，脫離生死苦海，為第一要圖。並使我百劫千生之生身父母，
現尚滯留於六道中受苦無量者，咸得仗我不可思議之願力，方便脫離生死苦海，為第一
要圖。以念多生父母深恩故，作徹底酬報想。以念多生父母沈倫六道故，視六道眾生皆
父母，作六道眾生未度盡時，誓不成佛想。無論先覺後覺，人人皆有一親恩未報之大事
因緣在。今求淺近易行故，特別開此薦拔方便門。凡值父母喪亡。或亡後七七記念。一
週年記念。以至數週年，無數週年記念。或死期，或誕辰，或冥壽，作諸記念。皆宜舉
行印造經像之殊勝功德。其祖父母，及外祖父母，與其他一切平輩幼輩，亦宜作此功德，
以資冥福。若親戚朋友喪亡之時，亦宜以此類宏法功德，代卻一切無益之禮數。其所獲
功德，至無限量。
以上所述，不過僅就大概言之。此外植福機會，不勝枚舉。欲悉其詳，廣誦一切經
典自知。

<h2>印造經像之方法</h2>
<h3>一寫經</h3>　凡大藏經中諸經，及諸律論。以至古今來一切大德之著作。長篇短段，集
聯題頌，皆可恭敬書寫。或與通達佛法之人商量，酌定一切，尤為妥善。若自己不能寫
者，可以託人為之。若自己能寫，則以自寫為是。書法雖不必如何精美，但須工整，不
可苟且潦草。普陀山印光法師云，寫經，宜如進士寫策，一筆不容苟簡。其體必須依正
式體。又謂古人寫一字，禮三拜，繞三幣，稱二十聲佛名。慈訓殷勤，感人至深。敬錄
之，為作寫經功德者勸。
<h3>二畫像</h3>　凡佛菩薩像，皆可繪畫。或大或小，或坐或立。或墨畫，或著色，均好。
長於作畫，長於畫人物。而又熟覽內典者，尤易得法。如於畫學毫無根柢。下筆之宜忌，
漫無把握者。勿輕易為此，致惹褻慢而招過咎。
<pb n="489"/>
<h3>三刻經印經</h3>　或刻木版，或排印，或石印，均可酌量行之。或出資向流通處，指請
現成經典，贈送有緣，以廣流佈，而宏勸化。或於他人勸募之時，出資贊助，作見聞隨
喜功德。悉可種植善根，獲大利益。有光紙，落墨不可用。若貪賤用之，所得功德，較
用本國紙，當減十倍。不可不知。
四刻像印像得名畫家畫就之佛菩薩像，求其流傳久遠，廣行攝化者，莫善於製版
刷印。或倩名手，鐫刻堅質木板。或勒石，或制銅版，鋅版，及玻璃版，均佳。

<h2>發願文之程式</h2>
此種發願文，應附書於經像之後。格式甚多，不勝具述，今略舉六例如下。
<h3>一寫經</h3>　某年月日，弟子某，敬寫某經若干部。以此功德，願我震旦國中，以及世
界各國。風調雨順。物阜時雍。災難消除，干戈永息。共沐佛化，同證菩提。<little>（祝願辭、
盡可隨意活變、此特備一格式而已、）</little>
<h3>二畫像</h3>　某年月日，弟子某，敬捨微貲，請畫師某，恭畫某佛某菩薩像若干紙。願
我身體安康，資生具足。現世永離衰惱，臨終往生西方。並願以此功德，迴向法界眾生。
同度迷津，齊成佛道。
<h3>三刻經</h3>　某年月日，某居士，<little>（或其他相宜之名稱）</little>幾旬生辰。弟子某某等，
咸以戚
好，竊援昔人寫經祝壽之例。敬刻某經，並印送若干部。以廣弘願，亦祈難老。伏唯三
寶證知。
<h3>四印經</h3>　某年月日，第幾男某誕生。弟子某敬施資印送某經若干部，以結法緣。並
願法界無子眾生，皆得誕生福德智慧之男，紹隆家業。弘宣佛法，普利有情。綿衍相承，
盡未來際。
<h3>五刻像</h3>　某年月日，弟子某某等。捨資合刊某佛像，或某菩薩像，並印送若干紙。
惟願我等罪障消除，福慧增長。早證念佛三昧，共生極樂蓮邦。普度眾生，同圓種智。
<h3>六印像</h3>　某年月日，弟於某，敬施資印送某佛像，或某菩薩像若干紙。伏願仗此功
德，為母某氏，<little>（若為他人者、可隨改他名稱、）</little>懺某罪某罪。諸如此罪，願悉消除。或
不可除，願皆代受。令現前病苦，速得安痊。若大限難逃，竟登安養。仰乞三寶，證明
攝受。
如欲廣覽願文格式者，可請閱靈峰宗論。此書系揚州東鄉磚橋法藏寺刻版。價兩元。
上海有正書局，及上海北泥城橋北京路佛經流通處，北京臥佛寺佛經流通處，以及他處
著名之佛經流通處，皆有寄售。價約二元左右。此書首卷，全載願文。如能熟讀此願文，
<pb n="490"/>
不僅能通願文之格式，並能貫通佛法之精義。奉勸有志之士，其毋忽焉。又發願雖為自
己之事，必須附以普及眾生等語。如是，則願力普遍，功德更大矣。

<h2>寫時畫時之注意</h2>
寫經畫像之時，宜斷葷酒。沐浴，著淨衣。拂拭几案，焚香禮佛，然後落筆。如是
乃能獲勝功德，得大利益。故印光法師云，欲得佛法實益，須向恭敬中求。有一分恭敬，
則消一分罪業，增一分福慧。又印光法師文鈔中，有竭誠方獲實益論，言此事最為詳明，
宜請閱之。印光法師文鈔，係上海中華書局排印增廣本。各埠分局皆有，可就近請之。

<h2>結論</h2>
觀以上所說寫畫刻印佛經佛像，有如是等勝妙作用，及如是等種種應用方法。以是，
吾人應隨時隨力，依此方法，歡喜奉行。其家境富裕者，可以任刊刻經像等事。即資用
不充者。亦可自己抄寫映畫。及量己力所及，請已經印就之經像等，轉施他人，以結善
緣而增福德。雖施經一部，施像一紙。倘出以至誠懇切之心，其功德亦無量也。又無論
男女老幼，得見此文。而能歡喜踴躍，出至誠心，廣大心。隨時隨處，向人宣說流佈佛
經，莊嚴佛像。如上所述，種種消災救難，種福獲益之事。開導大眾，不厭不倦。雖遇
無知謗阻，不校不餒。此一團宏揚大法之真誠，如純粹之黃金然。愈經烈火鍛煉，光彩
愈煥發。精誠所至，天地鬼神，皆將感格。何況無知之人，天良同具，而終無感化之機
乎。又樂成人美，獎人為善之道，盡人可行。不論何時何處，隨見隨聞，有人偶爾發心，
作宏法功德不問已作現作將作，一一出吾歡喜贊嘆之語，以溫慰之，策進之。使當人向
善之心愈堅壯，餘人慕善之心咸熱烈。此不費分文之無上功德，盡人可為。此普勸發心
印造經像文，傳達之處，無論見者聞者，皆得方便為之。彼盛倡手無斧柯，為之柰何之
說者，乃自暴自棄，自誤誤人之言也。如來舌相，薄淨廣長，能覆面輪。此希有之福德
舌相，實從萬劫千生贊嘆隨喜之功德中來。至誠宏法之人，隨時隨處，迎機利導，方便
善巧。勤作贊嘆隨喜功德之人，善於運用其廣長舌相。誰謂不可以此勝妙功德，革除眾
生罪業之相，而獲福無量哉。

<h2>閱覽佛學經書翻動時減少罪過之注意<little>（附）</little></h2>
學人閱覽尋常書本，每於翻動頁角時，往往用指甲掠劃。以致紙質傷損，指印縱橫，
殊失尊重保護之道。此種惡習，施之於尋常有益身心之書籍，已有罪過。何況佛學經書，
<pb n="491"/>
為超出生死苦海之寶筏。天神地只，咸皆恭敬擁護。而可任意褻慢，不加愛護哉。且末
世眾生，福量漸薄。享用各物，得之彌艱。物質日劣。近時所出之紙，亦遠不如前。若
常常劃翻，紙易破裂。以此積習，施之佛學經籍，乃大不敬，急宜切戒。旁觀者能善言
勸導，使之悔改，功德甚大。又有以指尖蘸口中津液，黏紙翻掀。雖紙質未必損傷，然
墨色及紙角純白之色，易致污染。又以污穢口液，抹於佛經之上。褻瀆之罪，實無可逃。
況乎有病之人，口津沾書。易使後來展誦之人，得傳染之病。以己累人，尤為損德，所
當切戒。竊謂佛書流通世間，為養人慧命，度人出苦之無上寶典。閱者宜加意保存愛惜，
期其傳之久遠。救拔多眾，普利有緣。各頁翻動之時，當用指肚從旁輕經掀起。不可鹵
莽，宜加慎重。其始雖覺未慣，久之自能得心應手也。又臨開卷時，案頭塵垢，先須
揩抹乾淨。經籍面頁底頁外，能加外護，或紙或巾，均佳。

<h2>唐義淨三藏法師西域取經詩<little>（附此以見聞法之幸）</little></h2>
晉宋齊梁唐代間，高僧求法離長安。去人成百歸無十，後者安知前者難。遠路碧天
唯冷結，砂河遮日力疲殫。後賢如未諳斯旨，往往將經容易看。

<h2>附錄安士全書印造經文發明</h2>
　　雖有嘉肴．弗食不知其美。雖有至道．弗學不知其善。
　　天下最易失者人身．至難聞者佛法。如來不出世．則天上人閒．皆如長夜。
　　不特庸流局於所見．即儒者亦囿於所聞。仰首觀天．以為止此日月．而不知有微塵之剎土。
　　以為厥初生．民始於盤古．不知曠劫以來．閱歷無邊劫數。
　　天帝天仙．以為至尊無對矣．不知輪回六道．尚等凡夫。
　　身死之後．以為形滅神消矣．不知一點靈光．生生不昧。
　　父母眷屬．身歿之後．遂謂無可如何．豈知得此法門．縱經千生萬劫．自有酬償之道。
　　善士轗軻．惡人得志．即謂天道難憑．豈知宿業所招．懺毫未爽。
　　大矣哉．如來之教典真所謂踱海之慈航幽途之寶炬嬰兒之乳母而凶歲之稻粱也宜阿難結集之時梵王帝釋．皆執持旛蓋。
　　四大天王．皆捧持高座之四足也。豈世閒之書籍．可彷彿其萬一乎。
　　印之造之其容已乎。
　　
<h2>附錄證通法師西資社同誓文</h2>
維隆興元年．歲次癸未．四月八日。
<pb n="492"/>
　　釋師友．泊闔會大眾．歸命極樂世界阿彌陀佛．菩薩海眾。
　　願運洪慈．俯察微志。某等惟念宿福深厚．生處中華。
　　恭睹大藏七經．純談淨土．依正莊嚴．功德勝妙。
　　返觀此處三惡八難．多不善聚。生老病死．壽令短促。
　　自力修行．難進易退。先聖憫我等故．立此念佛法門。
　　深談易往．激勸求生。古今聖賢．宏此道者．其書山積。
　　湖海緇素．結此社者．代不乏人。十方眾生．往彼國者．多如駛雨。
　　我等是以亮情天發．不約而同。秉志有歸．僉心酉境。
　　既念念不忘．期終此報．決取往生。我等尚慮性習不同．世務縈絆。
　　口談極樂．意戀娑婆。理事不明．行願有闕。
　　旦祈云同．夕歸攸隔。於是謹涓吉日．聚會投誠。
　　稽首梵容．立玆宏誓。仰願慈尊．舒紫金手．撫摩我頂。
　　啟紅蓮舌．密授我記。庶我此生已去．諸惡不作．眾善奉行。
　　不值邪師．不失正念。命終之日．無病無苦．身心悅樂。
　　隨從如來．同歸安養。蓮華早開．悟無生忍。游歷十方界．奉事諸佛身。
　　濟拔苦眾生．同成無上道。
　　虛空有盡．我願無窮。若見若聞．俱霑利樂。

<h1>迴向頌</h1>
普為現在印送受持以及永遠展轉流佈增廣文鈔者迴向頌曰
淨土法門，是法界藏。機理雙契，最為無上。
等覺大聖，逆惡小凡，律教禪密，普遍包涵，
十方諸佛，盡劫宣揚，妙義奇勛，尚難周詳。
況我凡庸，偶有發揮，地塵海滴，微乎其微。
自諒陋劣，非佛莫度，亦有同志，唯此是務。
由是故有，種種蕪語，聊攄愚誠，豈宏淨土。
因諸居士，為利初機，數次刊佈，冀有所依。
有葉德廣，出資三千，擬作印費，期廣流傳。
八月長圍，陝垣堪悲，圍解求救，盡數濟飢。
又有善士，隨意捐助，三五千部，尚可湊數。
<pb n="493"/>
願出資人，及讀誦者，消除業障，增崇福祉。
家門清吉，身心安康，生入聖域，沒往西方。
先亡祖妣，歷劫怨親，俱蒙佛慈，獲本妙心。
兵戈永息，禮讓興行，人民安樂，天下太平。
四恩總報，三有齊資，法界眾生，同證菩提。
<sr>民國十六年丁卯夏曆二月十九日古莘常慚愧僧釋印光謹撰</sr>

　　<h1>增錄徹悟禪師念佛伽陀教義百偈</h1>
　　<h2>徹悟禪師念佛伽陀教義百偈<little>（第一至第十）</little></h2>
　　徹悟禪師．深通教義．徹悟宗乘．晚年歸心淨土．自行化他．一以信願念佛求生西方為主。
　　其所發揮．實為近代所罕見．今錄其教義百偈．以為修淨業者作一善導。
　　<sr>釋印光識</sr>
　　一句彌陀．我佛心要．豎徹五時．橫該八教。
　　一句彌陀．意旨如何．知音者少．木耳偏多。
　　一句彌陀．大意分明．蛇生弓影．藥出金瓶。
　　一句彌陀．名異方便．普攝群機．旁通一線。
　　一句彌陀．開往生門．是多福德．非少善根。
　　一句彌陀．臨終佛現．四辯親宣．六方共讚。
　　一句彌陀．成佛標準．以念佛心．入無生忍。
　　一句彌陀．證三不退．祇此一生．便補佛位。
　　一句彌陀．滿十大願．豈得普賢．錯教了辦。
　　一句彌陀．白牛駕勁．其疾如風．行步平正。
　　<h2>徹悟禪師念佛伽陀教義百偈<little>（第十一至二十五）</little></h2>
　　一句彌陀．如來藏心．水外無浪．器原是金。
　　一句彌陀．妙真如性．春在華枝．像含古鏡。
　　一句彌陀．清淨實相．絕議絕思．難名難狀。
　　一句彌陀．圓融法界．覿體全真．交羅無礙。
　　一句彌陀．大圓智鏡．身土影含．重重掩映。
　　一句彌陀．空如來藏．萬法未形．一真絕相。
　　一句彌陀．圓滿菩提．天更無上．雲不與齊。
<pb n="494"/>
　　一句彌陀．大般涅槃．一輪明月．萬里空寒。
　　一句彌陀．開般若門．十虛萬法．一口平吞。
　　一句彌陀．華屋門開．從者裏入．快隨我來。
　　一句彌陀．入王三昧．似地均擎．如天普蓋。
　　一句彌陀．得大總持．轉一切物．使十二時。
　　一句彌陀．性本自空．星皆拱北．水盡朝東。
　　一句彌陀．法界緣起．淨業正因．菩提種子。
　　一句彌陀．如鏡照鏡．宛轉互含．重疊交映。
　　<h2>徹悟禪師念佛伽陀教義百偈<little>（第二十六至四十）</little></h2>
　　一句彌陀．似空合空．了無痕縫．卻有西東。
　　一句彌陀．一大藏經．縱橫文彩．絕待幽靈。
　　一句彌陀．一大藏律．瞥爾淨心．戒波羅蜜。
　　一句彌陀．一大藏論．當念心開．慧光如噴。
　　一句彌陀．一藏祕密．發本神通．具大威力。
　　一句彌陀．渾全大藏．戒定慧光．流出無量。
　　一句彌陀．繩本是麻．奈何不會．翻疑作蛇。
　　一句彌陀．罕聞罕睹．影現鏡林．響宣天鼓。
　　一句彌陀．無可譬喻．古鏡當臺．水銀墮地。
　　一句彌陀．老婆心苦．運萬斛舟．發千鈞弩。
　　一句彌陀．明明是有．四辯八音．婆心苦口。
　　一句彌陀．的的是無．鎔他萬像．入我洪鑪。
　　一句彌陀．亦無亦有．夢裏山川．鏡中華柳。
　　一句彌陀．非有非無．捺著便轉．水上壺盧。
　　一句彌陀．第一義諦．尚超百非．豈落四句。
　　<h2>徹悟禪師念佛伽陀教義百偈<little>（第四十一至五十五）</little></h2>
　　一句彌陀．妙圓三諦．最清涼池．大猛火聚。
　　一句彌陀．得大自在．轉變聖凡．融通世界。
　　一句彌陀．有功者賞．王膳盈前．髻珠在掌。
　　一句彌陀．里仁為美．居卜來歸．枯樁非鬼。
　　一句彌陀．非難非易．九品蓮華．一生心力。
<pb n="495"/>
　　一句彌陀．就路還家．可惜癡人．棄金擔麻。
　　一句彌陀．橫出娑婆．汝信不及．吾末如何。
　　一句彌陀．歸元捷徑．緊要資糧．唯信願行。
　　一句彌陀．要在信深。蓮芽九品．抽自此心。
　　一句彌陀．要在願切．寸心欲焚．雙目流血。
　　一句彌陀．要在行專．單提一念．斬斷萬緣。
　　一句彌陀．誓成片段．拌此一生．作箇閒漢。
　　一句彌陀．只恁麼念．百八輪珠．線斷重換。
　　一句彌陀．不急不緩．心口一如．歷歷而轉。
　　一句彌陀．愈多愈好．如人學射．久習則巧。
　　<h2>徹悟禪師念佛伽陀教義百偈<little>（第五十六至七十）</little></h2>
　　一句彌陀．攝心密持．如人飲水．冷煖自知。
　　一句彌陀．譬猶掘井．就下近泥．價廉工省。
　　一句彌陀．類如鑽火．木煖煙生．暫停不可。
　　一句彌陀．全身頂戴．人命無常．光陰不再。
　　一句彌陀．如救頭然．盡十分力．期上品蓮。
　　一句彌陀．妙圓止觀．寂寂惺惺．無雜無閒。
　　一句陀彌．險路砥平．直抵寶所．不住化城。
　　一句彌陀．如水清珠．紛紜雜念．不斷自無。
　　一句彌陀．頓入此門．金翅擘海．直取龍吞。
　　一句彌陀．塵緣自斷．師子遊行．驚散野干。
　　一句彌陀．驀直念過．一踏到底．香象渡河。
　　一句彌陀．無相心佛．國土莊嚴．更非他物。
　　一句彌陀．無為大法．日用單提．劍離寶匣。
　　一句陀彌．無漏真僧．雪山藥樹．險道明鐙。
　　一句彌陀．滿檀那度．裂破慳囊．掀翻寶聚。
　　<h2>徹悟禪師念佛伽陀教義百偈<little>（第七十一至八十五）</little></h2>
　　一句彌陀．滿尸羅度．都攝六根．圓淨三聚。
　　一句彌陀．滿羼提度．二我相空．無生忍悟。
　　一句彌陀．滿毘黎度．不染纖塵．直踏玄路。
<pb n="496"/>
　　一句彌陀．滿禪那度．現諸威儀．藏甚枯樹。
　　一句彌陀．滿般若度．境寂心空．雲開月露。
　　一句彌陀．想寂思專．未離忍土．已坐寶蓮。
　　一句彌陀．一朵寶蓮．唯心之妙．法爾如然。
　　一句彌陀．一朵寶蓮．凡情不信．亦宜其然。
　　一句彌陀．一朵寶蓮．決定不信．真箇可憐。
　　一句彌陀．一朵寶蓮．直饒不信．已染識田。
　　一句彌陀．宏通敢惰．入大悲室．坐法空座。
　　一句彌陀．無盡寶藏．八字打開．普同供養。
　　一句彌陀．斷諸煩惱．全佛全心．一了百了。
　　一句彌陀．滅除定業．赫日輕霜．洪鑪片雪。
　　一句彌陀．能空苦報．世界根身．即粗而妙。
　　<h2>徹悟禪師念佛伽陀教義百偈<little>（第八十六至一百）</little></h2>
　　一句彌陀．圓轉三障．即惑業苦．成祕密藏。
　　一句彌陀．解難解冤．慈光共仰．法喜均沾。
　　一句彌陀．報未報恩．裂纏綿網．入解脫門。
　　一句彌陀．空諸惡趣．萬德洪名．那容思議。
　　一句彌陀．機逗人天．參差三輩．掩映九蓮。
　　一句彌陀．化兼小聖．回狹劣心．向無上乘。
　　一句彌陀．超然無礙．文殊普賢．大人境界。
　　一句彌陀．微妙難思．唯佛與佛．乃能知之。
　　一句彌陀．列祖奉行．馬鳴造論．龍樹往生。
　　一句彌陀．因緣時節．異香常聞．蓮社創結。
　　一包彌陀．利大象龍．永明禪伯．智者教宗。
　　一句彌陀．咸應非輕．少康化佛．善導光明。
　　一句彌陀．有教無類．雄俊入冥．惟恭滅罪。
　　一句彌陀．是無上禪．一生事辦．曠劫功圓。
　　一句彌陀．理非易會．百偈俄成．三尊加被。
　　
　　淨土法門．乃十方三世一切諸佛．上成佛道．下化眾生。
<pb n="497"/>
　　成始成終之圓頓法門．以故等覺菩薩．已鄰佛地．尚以十大願王．
　　回向往生．逆惡罪人．將墮阿鼻．若能稱念洪名．即預末品．法門之妙．
　　無以復加．世每以愚夫愚婦．悉能修持．謂為淺近．致令如來究竟度生之心．
　　鬱而未暢．眾生現生出苦之道．塞而罔通真歇了禪師云：「
　　念佛法門．徑路修行．正按大藏．接上上根器．傍引中下之機．
　　又云：「乃佛乃祖．在教在禪．皆修淨業．同歸一源．入得此門．無量法門．悉皆能入．
　　伏願一切見聞．同隨華藏海會之班．一致進行．回向往生也已。

<article>印祖文鈔續編</article>
<book>印祖文鈔續編上冊</book>
<sarticle>印光法師文鈔續編卷上</sarticle>

<h1>書信</h1>
<h2>一函遍復</h2>
<little>（語雖拙樸，義本佛經。若肯依行，其利無窮。）</little><little>（民國二十一年）</little>

　　淨土法門，三根普被，利鈍全收。乃如來普為一切上聖下凡，令其
於此生中，即了生死之大法也。於此不信不修，可不哀哉。此法門，以
信、願、行、三法為宗。信，則信我此世界是苦，信極撝世界是撝。信
我是業力凡夫，決定不能仗自力，斷惑證真，了生脫死。信阿彌陀佛，
有大誓願。若有眾生，念佛名號，求生佛國，其人臨命時，佛必垂慈
踇引，令生西方。願，則願速出烯此苦世界，願速往生彼撝世界。行，
則至誠？切，常念南無<little>（音納？）</little>阿彌陀佛，時時刻刻，無令暫忘。鞍
？於佛前拜持誦，？自身閑忙，立一課程。此外，則行、住、坐、臥、
及做不用心的事，均好念。睡時烿默念，不宜出聲。宜只念阿彌陀佛四
字，以免字多難念。若衣冠不整齊，或洗澡、抽？、或至不嶲淨處，均
須默念。默念功德一樣，出聲於？式不合。無蕆大聲念，小聲念，金剛
念<little>（有聲，而旁人不聞。）</little>心中默念。均須心裡念得清清愓愓，口裡念
得清清愓愓，耳中漃得清清愓愓。如此，則心不外馳，妄想漸息，佛念
漸純，功德最大。念佛之人，必須孝養父母，奉事師長，<little>（即我之師，
及有道德之人。）</little>慈心不殺，<little>（烿吃長素，或吃花素。即未斷，切勿親
<pb n="498"/>
殺。）</little>修十善業。<little>（即身不行殺生，偷盜，邪淫之事。口不說妄言，綺語，
兩舌，惡口之話。心不起貪？，瞋恚，調？之念。）</little>又須父慈、子孝，
兄友、弟恭，夫和、婦順，主仁、僕忠，恪盡己分。不計他對我之觺分
與否，我總要盡我之分。能於家庭，及與社會，盡誼觺分，是名善人。
善人念佛求生西方，決定臨，即得往生。以其心與佛合，故感佛慈踇
引也。若雖常念佛，心不依道，或於父母、兄弟，妻室、兒女，朋友、
鄉黨，不能觺分，則心與佛背，便難往生。以自心發生嬇，佛亦無由
垂慈踇引也。又須勸父母、兄弟、姊妹，妻室、兒女，鄉黨、親友，同
皆常念南無阿彌陀佛，及南無觀世音薩。<little>（每日若念一萬佛，即念五
千觀音，多少照此加減。）</little>以此事利益甚大，忍令生我之人，及我之眷
屬，並與親友，不蒙此益乎。況且現在是一個大患難世道。災之來，
無法可設。若能常念佛及觀音，決定蒙佛慈庇，逢凶化吉。即無災難，
亦得業消智朗，盡福？。況勸人念佛求生西方，即是成就凡夫作佛，
功德最大。以此功德迴向往生，必滿所願。凡誦經、持咒，拜、懺悔，
及？災、濟貧，掔掔慈善功德，皆須迴向往生西方。切不可求來生人天
福，一有此心，便無往生之分。而生死未了，福愈大則業愈大，再一
來生，難免墮於地獄、餓焰、畜生、之三惡道中。若？再復人身。再遇
淨土即生了脫之法門，難如登天矣。佛人念佛求生西方，是為人現生
了生死的。若求來生人天福，即是違背佛。如將一鞭舉世無價之寶
珠，取一根糖吃，豈不可惜。調人念佛，不求生西方，求來生人天福
，與此無？。念佛之人，不可涉於禪家參究一路。以參究者，均不注
重於信願求生。縱然念佛，只注重看念佛的是誰，以求開悟而已。若生
西方，無有不開悟者。若開悟而惑業淨盡，則可了生死。若惑業未盡，
則不能仗自力了生死。又無有信願，則不能仗佛力了生死。自力佛力，
兩皆無靠，？出輪迴，其可得乎。須知法身薩，未成佛前，皆須仗佛
威力。何況業力凡夫，侈談自力，不仗佛力。其語雖坨超，其行？卑劣。
佛力自力之大小，何止天淵之別，願同人悉體此義。念佛之人，不可效
調人，做霹燊生、寄庫、佛事。以霹燊生，不出佛經，係後人偽造。
寄庫，是願死後做焰，預先置辦做焰的用度。既有願做焰的心，便難往
生。如其未作，則勿作。如其已作，烿稟明於佛，弟子某，唯求往生，
<pb n="499"/>
前所作寄庫之冥資，通以賑濟孤魂，方可不為往生之。凡燊生、血盆、
太嫽、太陰、眼光、龜王、胎骨、分珠、妙沙、經，皆是妄人偽造，
切不可念。調人不知念大乘經，<little>（即阿彌陀經，無量燊經，觀無量燊佛
經，心經，金剛，藥師，法華，楞嚴，華嚴，普賢行願品經。）</little>偏信
此掔瞎造之偽經。必須要霹燊生、？地獄、？血湖、方可安心。有明理
人，為說是偽，亦不肯信。須知做佛事，唯念佛功德最大。烿以霹燊生、
？地獄、？血湖之硿，請有正念之念佛，則利益大矣。念佛之人，烿
吃長素。如或不能，烿持六齋，或十齋。<little>（初八，十四，十五，二十三，
二十九，三十，為六齋。加初一，十八，二十四，二十八為十齋。遇月
小，即觺前一日持之。又正月，五月，九月，為三齋月。宜持長素，作
諸功德。）</little>由漸減以至永斷，方為合理。雖未斷，宜買現肉，勿在家
中殺生。以家中常願吉祥，若日日殺生，其家便成殺場。殺場，乃怨焰
聚會之處，其不吉祥也，大矣。是宜切戒家中殺生也。念佛之人，烿勸
父母念佛求生西方。然？父母臨決定往生西方，非預為眷屬說臨助
念，及瞎張羅，並哭泣之利害不可。故？父母臨得眷屬助念之益，不
受？壞正念之害者，非平時為說念佛之利益，令彼各各常念不可。如是，
則不獨有益於父母，？有益於現生眷屬，後世子孫也。臨助念，無蕆
老少，均烿如是。看飭津煝，自知。<little>（上海佛書局，蘇州國寺，
均有出售。）</little>女人臨產，每有苦痛不堪，？日不生，或致殞命者。又有
生後血崩，掔掔危險，及兒子有慢急驚風，掔掔危險者。若於將產時，
至誠？切出聲朗念南無觀世音薩，不可心中默念，以默念心力小，故
感亦小。又此時用力送子出，若默念，或致閉氣受病。若至誠？切念，
決定不會有苦痛難產，及產後血崩，並兒子驚風患。縱難產之極，人
已將死，本產婦，及在旁照者，同皆出聲念觀世音。家人雖在別房，
亦可為念。決定不須一刻工夫，即得安然而生。外道不明理，死執恭敬
一法，不知按事蕆理，致一班念佛老太婆，視生產為畏？，雖親女親媳，
亦不敢去看，況敢彼念觀音乎。須知薩以？苦為心，臨產雖裸露不
淨，乃出於無奈，非？意放肆者比。不但無有罪過，且令母子掔大善根。
此義系佛於藥師經中所說，非我自出臆見，我不過為之提倡而已。<little>（藥
師經，說藥師佛誓願功德，故令念藥師佛。而觀音名號，人人皆知，固
<pb n="500"/>
不必念藥師佛，而可念觀音也。）</little>女人從十二三，至四十八九，皆
有月經。有謂烿月經時，不可拜持誦，此語不通情理。月經短者，二
三日即止，長者六七日方止。修持之人，必須念念無間，何可因此天生
之小恙，竟令廢棄其修持乎。今謂烿月經時，可少拜，<little>（宜少，不
是？不作也。）</little>念佛誦經，均烿照常。宜常洗穢布。若手觸穢布，
烿即洗淨。切勿以觸穢之手，？經，及焚香也。佛法，法法圓通，外道
只執崖理。世人多多隻信外道所說，不知佛法正理，故致一切同人，不
能同沾法益也。觀世音薩，誓願宏深，尋聲？苦。若遇刀兵、水火，
飢饉、？蝗，瘟疫、旱，匪、怨家，惡獸、毒蛇，惡焰、妖魅，怨
業病、小人陷害患難者。能發改過遷善，自利利人之心，至誠？切念
觀世音，念念無間，決定得蒙慈護，不致有何危險。倘仍存不善之心，
雖能稱念，不過略掔未來善根，不得現時感。以佛薩，皆是成就人
之善念，？不成就人之惡念。若不發心改過遷善，妄？以念佛薩名號，
冀己之惡事成就者，決無感，切勿發此顛倒之心也。念佛最要緊，是
敦倫觺分，閑邪存誠，諸惡？作，眾善奉行。存好心，說好話，行好事。
力能為者，認真為之。不能為者，亦烿發此善心，或勸有力者為之。或
見人為，發歡喜心，出？嘆語，亦屬心口功德。若自不能為，見他人為，
則生妒忌，便成奸惡小人心行，決定折福折燊，不得好果也，宜痛戒
之。切不可做假招子，沽名釣譽。此掔心行，？為天地焰神所共惡。有
則改之，無則加勉。世有女人，不明至理，或不孝公婆，欺侮丈夫，？
愛兒女，虐待婢僕。或屬房，虐待前房兒女。不知孝公婆，敬丈夫，
兒女，惠婢僕，養恩撫前房兒女，？為世間聖賢之道，亦是佛門敦
本之法。具此功德，以修淨土，決定名譽日？，福增燊永，臨蒙佛踇
引，直登九也。須知有因必定有果，己若掔孝敬慈愛之因，自得孝敬
慈愛之果。為人即是為己，害人甚於害己。固宜盡我之職分，以期佛天
共鑒也。小兒從有知識時，即以孝、弟、忠、信，、義、廉、恥、
之道，及三世因果，六道輪迴之事。令彼知自己之心，與天、地、焰、
神、佛、薩、之心，息息相通。起一不正念，行一不正事，早被天、
地、焰、神、佛、薩、悉知悉見，如對明鏡，現醜相，無可逃避。
庶可有所畏懼，勉為良善也。無蕆何人，即婢僕小兒，亦不許打罵。
<pb n="501"/>
其敬事尊長，卑以自牧。務須敬惜字紙，愛惜五穀、衣？、什物、護惜
？？。禁止零食，免致受病。能如此，大了決定賢善。若小時任性慣，
懅不訓，大了不是庸流，便成匪類。此時後悔，了無所益。古語云，
婦初來，兒嬰孩，以其習與性成，故烿謹之於始也。天下之治亂，
皆基於此，切勿以為老迂談，無懌緊要也。<le>光</le>老矣，精神日衰，無力
答復來信。但以郵路大通，致虐近誤聞虛名，屢屢來信。若一懅不復，
亦牾有負來意。若一一為復，直是無此精神。以故印此長信，凡有懌修
持，及立身涉世，事親子之道，皆為略說。後有信來，以此見寄。縱
有一二？別之事，即在來信略批？字，庶彼此情達，而不至過攎也。若
？大通經，固烿請坨豎法幢之大通家法師。須知大通經者，未必
即生能了生死。？即生了生死，烿注重於信願念佛求生西方也。

<h2>致郭莊悟居士書</h2>
<little>（民國二十一年）</little>
　　接與明道師信，知居士所志者大。若即生了生脫死，<le>光</le>不妨作泥塑
木雕之標竿。若欲大通經教，及徹悟自心，則<le>光</le>之泥塑木雕者，無所取
矣。今且將錯就錯，為居士起一法名，名為慧莊。莊者，敬也。敬之一
法，乃世出世間學道之根本。若不主敬存誠，縱有所悟，必不能實得其
益。以一落狂慧，決難事理圓融。偏執理性，不重修持，縱見理不錯，
亦與魔外相去不遠。況既執理廢事，所悟之理，亦難的當。故曰，不貴
子見地，只貴子行履。此舉世聰明人之大陷井，不受此病，方可名為聰
明。否則，聰明反被聰明誤，翻成自誤誤人之流輩也。<le>光</le>老矣，不得常
來信，來信，則只以所印之長信復之，概不特為分疏，以免不勝其勞，
亦不能利人也。不久，當有新印淨土十要，及長信寄來，亦不再作書。
十要原本外，所附要書數種，實為修淨業之最要典籍也。

<h2>復周孟由問心經色不異空四句書</h2>
<little>（民國二十六年）</little>
　　此大士以己所照見五蘊皆空之相示人也。色，為五蘊之首，故先詳
言之。言色不異空者，以色雖有形相可見，乃是幻妄之相。以深般若智
<pb n="502"/>
照之，當體了不可得，有如虛空。不但色當體了不可得，而空亦了不可
得，故又云空不異色。此恐人認世間空為色空之相，謂空亦無有實際可
得，亦如色之了不可得。良以空亦是世間法，雖無形相，而其空洞虛豁，
猶有空相。五蘊中，色蘊之空，不是虛空之空，故隨即曰空不異色。乃
是圓離空相之空，故曰空不異色。謂此空之空，亦如色之了不可得，不
可認為空洞虛豁之空。又恐不了，又曰色即是空，空即是色。謂色即是
空之不可得，空即是色之不可得。此之色空，是寂照雙彰雙泯，色空雙
即雙離之色空也。若見及此，自可親證真如佛性。色蘊既如是，受、想、
行、識、之四蘊，可以例知，故不再說，只云亦復如是。五蘊既如是，
一切法亦然。故又曰此五蘊皆空之相，為一切諸法之空相，不生不滅，
不垢不淨，不增不減，當體如是，不必約凡聖生佛配說。以本無有生，
何由有滅，及與垢、淨、增、減、乎哉。是故諸法空相之中，無色、受、
想、行、識、之五蘊，無眼、耳、鼻、舌、身、意、之六根，無色、聲、
香、味、觸、法、之六塵，無眼界，<little>（眼下略去識字。）</little>乃至無意識界之
六識，是無六凡界法。無無明，乃至無老死，是無十二因緣流轉門，亦
無無明盡，乃至亦無老死盡，是無十二因緣還滅門，是無緣覺界法。無
苦、集、滅、道、是無聲聞界法。無智，智為六度末後之一度，是無菩
薩界法。亦無得，得即菩提、涅槃、是無佛界法。有將色不異空之空，
作真空實相解者。粗看頗似順，詳審似未圓。何以故，既無五蘊、六入、
十二處、十八界、之世間六凡界法。又無四諦，十二因緣、智、得、出
世間之四聖界法。一切凡聖諸法皆空，何得不空世間之空乎。由其凡情
聖見均無，故能圓滿菩提，歸無所得。由其無所得故，故能心無罣礙、
恐怖、遠離顛倒夢想，究竟涅槃也。此法，乃三世諸佛究竟成佛之法，
以諸法空相中，無此凡聖生佛等法，故能從凡至聖，修因證果，圓證此
法。譬如作屋，為取其空，方能住人。若其不空，人何能住。由空而方
可真修實證。若其不空，則無此作用矣。以深般若智中，不見此種情見
之相為無，切不可誤會以不修為無。若以不修為無，則破壞諸佛正法，
必定永墮阿鼻地獄，宜詳審思之。<le>光</le>之此說，容有不合前人處，其大旨
不至大悖佛經。亦可作見峰見嶺，見仁見智之一種所見耳。

<pb n="503"/>
<h2>誡吾鄉初發心學佛者書</h2>
　　吾常曰，欲得佛法實益，須向恭敬中求。有一分恭敬，即消一分罪
業，增一分福慧。有十分恭敬，即消十分罪業，增十分福慧。若毫無恭
敬，雖誦經念佛，亦非毫無利益。而褻瀆之罪，當先受之，墮落三途，
經若干劫。其罪畢已，當承此善因，又復聞法修道，吃素念佛，求生西
方，了生脫死。若現生竭誠盡敬，則現生即可仗佛慈力，帶業往生西方。
一得往生，則超凡入聖，了生脫死，永離眾苦，但受諸樂矣。人之修福
造業，總不出六根、三業。六根，即眼、耳、鼻、舌、身、意。前五根
屬身業，後意根屬心，即意業。三業者，一身業，有三，即殺生、偷盜、
邪淫。此三種事，罪業極重。學佛之人，當吃素，愛惜生命。凡是動物，
皆知疼痛，皆貪生怕死，不可殺害。若殺而食之，則結一殺業，來生後
世，必受彼殺。二偷盜，凡他人之物，不可不與而取。偷輕物，則喪已
人格。偷重物，則害人身命。偷盜人物，似得便宜，折己福壽，失己命
中所應得者，比所偷多許多倍。若用計取，若以勢脅取，若為人管理作
弊取，皆名偷盜。偷盜之人，必生浪蕩之子，廉潔之士，必生賢善之子，
此天理一定之因果也。三邪淫，凡非自己妻妾，無論良賤，均不可與彼
行淫。行邪淫者，是壞亂人倫，即是以人身行畜生事。現生已成畜生，
來生便做畜生了。世人以女子偷人為恥，不知男子邪淫，也與女子一樣。
邪淫之人，必生不貞潔之兒女。誰願自己兒女不貞潔。自己既以此事行
之於前，兒女稟自己之氣分，決難正而不邪。不但外色不可淫，即夫妻
正淫，亦當有限制。否則，不是夭折，就是殘廢。貪房事者，兒女反不
易生，即生，亦難成人，即成人，亦孱弱無所成就。世人以行淫為樂，
不知樂只在一刻，苦直到終身，與子女及孫輩也。此三不行，則為身業
善，行，則為身業惡。二口業，有四，妄言、綺語、惡口、兩舌。妄言
者，說話不真實。話既不真實，心亦不真實，其失人格也，大矣。綺語
者，說風流邪僻之話，令人心念淫蕩。無知少年聽久，必至邪淫以喪人
格，或手淫以戕身命。此人縱不邪淫，亦當墮大地獄。從地獄出，或作
母豬母狗。若生人中，當作娼妓。初則貌美年青，尚無大苦，久則梅毒
一發，則苦不堪言。幸有此口，何苦為自他招禍殃，不為自他作幸福耶。
惡口者，說話凶暴，如刀如劍，令人難受。兩舌者，兩頭挑唆是非，小
<pb n="504"/>
則誤人，大則誤國。此四不行，則為口業善，行，則為口業惡。三意業，
有三，即貪欲、瞋恚、愚癡。貪欲者，於錢財田地什物，總想通通歸我，
越多越嫌少。瞋恚者，不論自己是非，若人不順己意，便發盛怒，且不
受人以理諭。愚癡者，不是絕無所知。即讀盡世間書，過目成誦，開口
成章，不信三世因果，六道輸回，謂人死神滅，無有後世等，皆名愚癡。
此種知見，誤國害民，甚於洪水猛獸。此三不行，則為意業善，行，則
為意業惡。若身、口、意、三業通善之人，誦經念佛，比三業惡之人，
功德大百千倍。學佛之人，必須存好心，說好話，行好事。存好心者，
凡逆天悖理，損人利已等惡念，不許起。起，則立刻生慚愧懺悔之心，
令即消滅。凡孝、弟、忠、信、禮、義、廉、恥，利人利物之心，須常
存之。力能做者，認真做去，不能做者，心亦常存於此。說好話者，要
說有益於人，有益於物的話。不是要人聽到歡喜，叫做好話。如教訓兒
女，及勸人為善，勸人戒惡，勸人敦倫，勸人修福等。行好事者，認真
行孝親、敬兄、睦族、化俗、之事。凡誦經、禮佛、念佛、拜懺、各佛
事，必須身心恭敬。學佛之人，夜間不可赤體睡，須穿衫？，以心常如
在佛前也。吃飯不可過度，再好的飯，只可吃八九程。若吃十程，已不
養人。吃十幾程，臟腑必傷。常如此吃，必定短壽。飯一吃多，心昏身
疲，行消不動，必至放屁。放屁一事，最為下作，最為罪過。佛殿僧堂，
均須恭敬。若燒香，不過表心，究無甚香。若吃多了放的屁，極其臭穢，
以此臭氣，熏及三寶，將來必作糞坑中蛆。不吃過度，則無有屁。若或
受涼，覺得不好，無事則出至空地放之，待其氣消，再同屋中。如有事
不能出外，當用力提之，不一刻，即在腹中散開矣。有謂，不放則成病，
此話比放屁還罪過，萬不可聽。佛制戒律，未說此事，想古人身體好，
又不貪吃，無有此事，故未說。若有，佛必說之。切不可謂佛不說，就
應當放，則是自求墮落，佛也難救矣。孔子以聖人之資格，朝於凡夫之
國君，將欲陞堂，在階下，便不敢大出氣，況入堂面君乎。故論語云。
攝齊陞堂，鞠躬如也，屏氣似不息者。<little>（攝，提也。齊，音諮，與齊同，
衣岔子也。鞠，曲也。屏，閉藏也。息，鼻中氣也。孔子朝君，將陞堂，
先鞠躬而行。鞠躬，則衣前長，故必提其兩岔，去地約一尺，方不至踢
其衣而跌蹶失儀。嚴肅之極，故鼻中之氣，似乎不出。試看此是何等敬
<pb n="505"/>
畏。今人比孔子，則相去懸遠。時君與佛，又相去懸遠。放屁與不出氣，
又相去懸遠。靜言思之，直大地無容身之處矣，可不極力留心乎。）</little>吾
人業力凡夫，在聖中聖，天中天之佛殿中，三寶具足之地，竟敢不加束
斂，任意放屁，此之罪過，極大無比。許多人因不多看古德著述，當做
古德不說。不知古德說的巧，雲泄下氣，他也不理會是什麼話，仍不介
意。<le>光</le>三四十年前，常說此事，後試問之，人不知是何事，以故只好直
說放屁耳。唱戲罵人說放肆，就是說你說的話是放屁。凡有所畏懼，氣
都不敢大出，從何會放屁。由其肆無忌憚，故纔有屁。你勿謂說放屁話，
為不雅聽，我實在要救人於作糞坑之蛆之前耳。晨起，及大小解，必須
洗手。凡在身上摳，腳上摸，都要洗手。夏月？腿不可敞開，要紮到。
隨便吐痰<little>（鼻希）</little>鼻，是一大折福之事。清淨佛地，不但殿堂裡不可吐
<little>（鼻希）</little>，即殿堂外淨地上，也不可吐<little>（鼻希）</little>。淨地上一
吐，便現出污
相。有些人肆無忌憚，房裡地上牆上亂吐，好好的一個屋子，遍地滿牆
都是痰。他以吐痰當架子擺，久久成病，天天常吐，飲食精華，皆變成
痰了。若肯咽了，久則無痰，此是以痰殺痰最妙之法。如不能咽，當袖
一痰布，吐於其上復袖之。此亦勞人，又不潔淨。不如咽了，又不勞人，
又無污穢，而且永無痰病，是為治痰病之妙法。學佛之人，一舉一動，
皆須留心。至於念佛，必須志誠。或有時心中悲痛起來，此也是善根發
現之相，切不可令其常常如是，否則必著悲魔。凡有適意事，不可過於
歡喜，否則必著歡喜魔。念佛時，眼皮須垂下，不可提神過甚，以致心
火上炎，或有頭頂發癢發痛等毛病，必須調停適中。大聲念，不可過於
致力，以防受病。掐<little>（音恰）</little>珠念，能防懈怠，靜坐時，切不可掐，掐
則指動而心不能定，久必受病。看經論，及各典章，不可急躁，須多看，
急躁不能凝靜，必難得其旨趣。後生稍聰明，得一部經書，廢寢忘食的
看。一遍看過，第二遍便無興看，即看，亦若喪氣失魂之相。此種人，
均無成就，當力戒之。蘇東坡云，舊書不厭百回讀，熟讀深思子自知。
孔子乃生知之聖，讀易尚至韋編三絕。以孔子之資格，當過目成誦，何
必又要看文而讀。故知看文，有大好處。背誦，多滑口誦過。看文，則
一字一句，悉知旨趣。吾人當取以為法，切不可顯自己聰明，專尚背誦
也。當孔子時無紙，凡書，或書於木板，或書於竹簡。<little>（亦竹板也。）</little>易
<pb n="506"/>
之六十四卦，乃伏羲所畫。六十四卦開首之彖，乃文王所作。每卦之六
爻，乃周公所作。此外之上經彖傳，象傳，下經彖傳，象傳，並乾坤二
卦之文言，及系辭上傳，係辭下傳，說卦傳，序卦傳，雜卦傳，所謂十
翼者，皆孔子所作。若約字說，孔子所作者，比文王、周公、所作，當
多十餘倍。而孔子讀文王、周公、之易，竟至將編書之熟皮繩，磨斷過
三次，可以知讀之遍數不可計也。吾人能以孔子之恆而讀佛經，持佛名，
必能以佛之言之德，熏己之業識心，成如來之智慧藏也。其專修淨土法
則，自有淨土五經，淨土十要，及淨土諸著述，此不備書。

<h2>與明本師書</h2>
<little>（民國十六年）</little>
　　現今舉世通病，皆是假公濟私，以致民困國危，兵災聯綿。吾人出
家為佛弟子，固當以佛之平等大慈大悲為志事，不可仍帶在家一種驕慢
自大，藐視一切，任意作為，不依舊章等派頭。須念吾人受天地之覆載，
受父母之教育，若不效天地父母之心，則便為逆天悖理，深忝所生矣。
靈巖，乃千百年古道場，亂後遂成焦土。雖小有建築，卒以無人橕持，
仍舊敗破。幸光緒末，嚴大護法，聞真師之名，遂以相奉，蓋以冀其復
為道場故也。真師雖復接得，奈以諸事牽纏，不能親往住持。去年，戒
法師來，喜其得人，遂和盤托出，親送入山，以為住持。而且邀請官紳，
聲明永作十方常住。戒師品德學業名譽俱優，堪為後學模範。今雖應虞
山講期，汝當格外認真，代戒師領眾修持，毋得避懶偷安。凡來此山住
者，皆屬發心辦道之人，大家都要認真用功，互相勉勵，以取麗澤之益。
不得浪游閑談，及不依寺規，自作主宰。此寺已作十方，凡三聖堂子孫
在此住，亦須與眾共修，均其勞逸，同其甘苦。否則，便是攪亂常住，
欺侮真師。既為真師徒輩，理宜格外如法，尚不至由自己不如法，令人
議及真師也。今約略示其大概，以為前途支持之據。一，時勢阢隉，只
可一心辦道，不可妄擬建築。即或不得已而小有添造，但取足用即巳，
毋得多建以圖寬敞。不但財力不給，須防由此招禍。二，世道艱難，飲
食衣服，各須儉樸。常住用費，量入為出。若不撙節，後難為繼。所有
出入帳目，必須分明。不得置買浮華之物，一則費錢，二招譏議。須留
<pb n="507"/>
有餘，以備不足。不可謂有真師接濟，而任意浮用。三，佛堂日課，即
依現在所訂規矩，切實修持。然不可一向專在事相上用功。必須心心念
念，對治自已習氣毛病。能如是者，方為真念佛人。否則，如水泡石頭，
絕無心得。但按淨土常規，不可別生花樣。有欲立異，如然指然燈者，
請彼往育王去行，此山永不開此一端。四，戒法師，既應虞山講期，恐
一時難以回來。而住持之名與位，仍屬戒師，領眾修持之事，汝權為代。
當格外勤慎謙恭，不可自大自高。汝乃晚輩，代理其事，不得竟用住持
口氣，庶大眾服汝虛懷，道心更加真切矣。五，凡處事接物，必須謙和
公平，不得固執己見，抹殺正理。尤須大家互相勸勉，精修淨業。常省
己過，莫論人非，極力剋治習氣毛病。習氣去一分，道業方可增一分。
不得驕傲自恣，注意溫飽。總須忍苦耐勞，安貧守分。此寺既為十方，
即汝與來者，同屬十方，應以大公無私之精神處之。凡三聖堂子孫，在
山住者，亦須打破私情，自處於十方僧眾地位。不得擅倚私意，特享優
裕，任意放縱，以壞成規。否則，便是佛法罪人，真師怨家。宜令他去，
免致貽人譏誚。時事艱難，前途可慮，再無良法，將何以成為道場。恐
汝或未慮及，故為絡索一上。初本欲統說，繼欲惺目，故分六條。不過
表示<le>光</le>衛護靈巖道場之愚誠，切勿以越樽代俎而見誚，則靈巖幸甚，真
師幸甚。

<h2>復覺明居士書</h2>
<little>（民國二十三年）</little>
　　昨接汝，及范古農之書，知汝宿世固有善根。然猶以文人習氣未除，
幾致不得實益。今則實行其事，猶不知自利利他之相關甚鉅。且勿論外
人，即自己丈夫、兒女、媳婦、孫等，均當教以常念佛號。一則令彼等
同種善根，當此大亂之世，若不以佛為怙恃，則危險可慮。二則不於平
時令彼等操練熟習，一旦汝欲謝世，彼等以世俗知見，預為瞎張羅哭泣。
則汝縱有淨功，可以與佛相應，蒙佛接引。一經此種動作，破壤淨念，
決定仍復留住娑婆。則塵沙劫又塵沙劫，仍在六道受輪迴矣。是以勸眷
屬念佛，為最要緊之一件大事。<le>光</le>粥飯庸僧，於經教妙理，不能令汝得
益。唯此一事，由閱歷數十年，可以令汝現生親得利益。汝若能依行，
<pb n="508"/>
不異求佛接引汝及眷屬，並後世子孫也。今為汝取法名為朝覺，謂自與
眷屬，及諸親識，同皆歸向阿彌陀大覺世尊也。現今女界，範圍放弛，
若不以佛法維持，則後來之變，不知成何景象也。汝既宿有慧根，可不
以此自利利他，俾自己淨業純熟，高登上品乎。今為汝寄淨土十要一部，
此系原本，非向所流通之節略本。淨土聖賢錄一部。救劫編一部。木板
觀音頌一部。<little>（觀音頌，係一弟子出資刻，托南京一僧校，其人學識頗
能校得好。以在揚州刻，屢經打仗，每每郵路不通。及至刻成，以郵路
不通停久，即將板寄來。適值其僧之庵，被豪勢所奪，心緒已亂，遂未
勘，校。後令印四百部。印出一閱，知錯訛甚多。因排一勘誤表夾入，
祈細心按表改正。）</little>木板歷史統紀一部。<little>（此二部，無流通者，以為費甚
鉅故也。）</little>及各種湊滿包者，均有關於人心世道。又一函遍復，實為一
切人傳家之寶，文字雖膚淺，無一無用之語。去年婺源佛光分社成立，
一弟子祈<le>光</le>作序。<le>光</le>一向不留底稿，以彼特鈔以寄來，欲令轉寄
佛學特
刊社，因循未寄。今為汝寄來，看過祈轉寄范古農居士，並說其已為汝
取法名，以免<le>光</le>與彼書。<le>光</le>老矣，由宿業力，生六月即病目，六
月未開
眼，未止哭聲，今七十多年矣。近來目力甚衰，於去年冬，凡有信來，
均令以後切勿來信，來決不復，以免或致抱西河之痛也。

<h2>復幻修大師書</h2>
<little>（民國二十三年）</little>
　　念佛的宗旨，是生真信，<little>（即信，）</little>發切願，<little>（即願，）</little>
專持佛號。<little>（即
行，信願行三，為念佛宗旨。）</little>念佛用功最妙的方法，是都攝六根，淨
念相繼。都攝六根者，即是念佛之心，專注於佛名號，即攝意根。口須
念得清清楚楚，即攝舌根。耳須聽得清清楚楚，即攝耳根。此三根攝於
佛號，則眼決不會亂視。念佛時眼宜垂簾，即放下眼皮，不可睜大。眼
既攝矣，鼻也不會亂嗅，則鼻亦攝矣。身須恭敬，則身亦攝矣。六根既
攝而不散，則心無妄念，唯佛是念，方為淨念。六根不攝，雖則念佛，
心中仍然妄想紛飛，難得實益。若能常都攝六根而念，是名淨念相繼。
能常常淨念相繼，則一心不亂，與念佛三昧，均可漸得矣。

<pb n="509"/>
<h2>復雲南王德周居士書二</h2>
<little>（民國二十年）</little>
　　居士林宣言書，詞理周到，甚善。簡章，亦極嚴整周備。足見雲南
佛化之興盛象。然須恪守本分，切勿學好高務勝一派。譬如穿衣吃飯，
須按各人身量食量，夏葛冬裘，渴飲飢食，則可以養身心。施之失宜，
均可以傷身心。非飲食裘葛之有善不善也，視其人之善用與否耳。無論
如何資格，必須敦倫儘分，閑邪存誠，諸惡莫作，眾善奉行。又須注重
淨土法門，以仗佛力，比仗自力，其難易奚啻天地懸隔。近有一種專逞
口解脫者，指念佛者為腐敗待死，祈勿被此種邪說所惑。當今之世，縱
是已成正覺之古佛示現，決不另於敦倫儘分，及注重淨土法門外，別有
所提倡也。使達磨大師現於此時，亦當以仗佛力法門而為訓導。時節因
緣，實為根本。違悖時節因緣，亦如冬葛夏裘，飢飲渴食，非唯無益，
而又害之。佛教正義，完全與倫常道理，相契相合。世有外道，多多剽
竊佛教之名，而實行煉丹運氣之道，反美其名曰三教同源。源固同也，
流則異矣。若認異見者口說同源，以為即是三教之源，則得罪於三教聖
人也，大矣。今且專致力於倫常淨土法門，將來當可左右逢源。若捨此
以秘密傳授煉丹法為源，則成永迷真源，長趨邪徑矣。宜與有宿根而未
知佛法所以之信士言之，則其益大矣。耿其昌，法名德昌，韓壽山，法
名德崇。須知本有性德，極昌明，又極崇高，良以不識，反成暗昧卑劣，
若肯於一切起心動念處檢點，自可複本還源，親得受用，然不得不極力
專注於敦倫念佛也。以此自行，復以化他，是名佛子。弘化社所有各書，
當令各寄一二分，以備林友參閱。並令附寄書目，以便欲請以利人者，
得以按章以請也。現有增修歷史統紀印出，不久訂成，當寄一二包以結
緣。普陀山誌，或於秋末冬初可出版。羅兩峰正信錄，亦可於秋初出版。
淨土十要原文，當於明年夏秋間出版，此書甚有益於淨業行人。<le>光</le>以有
此數事，故未能拒絕一切，雖名閉關，仍復冗事煩瑣。待此種事了結，
當必拒絕一切，以期臘月三十日，無有障礙，隨佛往生也。以後無要事，
不可來信，以精神不給，無力應酬也。<little>（其二）</little>所言臘月三十日，乃預
計之詞，非預知時至，謂在臘月三十也。臘月三十，年盡歲窮，故古人
每借譬死期耳。若平常不早為預備，臨時則定規手忙腳亂也。陳正庵等
<pb n="510"/>
七人，既欲皈依，當須依文鈔、嘉言錄、修持，方可不負此心。現今各
地外道甚多，彼均以煉丹運氣，求成仙生天為極則事。既皈依佛法，切
不可又兼修彼法，邪正夾雜，正亦成邪。又須各各敦倫儘分，閑邪存誠，
諸惡莫作，眾善奉行。必須以因果報應，生死輪迴，為培植家國之要務。
使人各依此而行，天下自無不太平之事理。今天下之亂，其源皆由於不
講家庭教育，不講因果報應之所釀成也。今寄新印增修歷史統紀七包，
正信錄四包，到祈酌量分送。正信錄，最能破拘墟之偏見。讀書人之善
根，被理學先生所斷。而理學先生，悉皆竊取佛法之義以自雄，而又恐
人學，故特加闢駁，以關閉後學，令不知佛法。然稍具宿根者，又何能
關住，不過有此一曲折，俾中下根人，便無由親沐法澤矣。今為彼等各
取法名，祈為分書交彼，或將此書之大致，令彼各抄之。相片已無，但
祈禮佛念佛，用我相有何所益。現今世亂已極，天災人禍，亦莫此為甚。
當此時世，大家均要發一番感激心，認真從倫常日用中，各各修持為人
之道，而兼修淨土法門。所謂即俗修真，居塵學道，佛法世法，一道齊
行。往劫若不種善根，佛之名字亦難聞。若不認真修持，則成登寶山而
空手回耳，其孤負佛恩、與己靈也，大矣。

<h2>復周頌堯居士書</h2>
<little>（民國二十年附原函）</little>
　　今有一疑<ask>問：</ask>請求老法師慈悲開示。弟子吃素念佛，已經多年。因
為信佛之人，為十方三世諸佛之所護念，天龍八部，大力神王，常隨擁
護。往世惡業，亦漸消滅，縱有怨對，不能為害。此乃佛經所說，決非
虛語。詎於三月間，接到上海舍親處來一訃聞，係一極信佛之張　太太，
吃素已二十餘年，常到居士林聽經。逢人必勸念佛吃素，心極慈悲行善。
不料一日，送素菜與某師兄，在馬路上行走，為汽車軋死。後為巡捕房
收去，至三日後，其家子孫曉得，始去領歸安殮。餘聞悉之下，心中非
常驚惶，至今疑惑不解。且佛會中人聞之，亦均不安。故特上書，懇求
老法師開導，指示所以然之故。何以臨終如是之苦，究竟可能往生西方
否。說個明白，可使大家安心念佛，不勝感德之至。
　　接手書，知閣下於佛法道理，尚未真明。吾人從無始以來，所作惡
<pb n="511"/>
業，無量無邊。華嚴經云，假使惡業有體相者，十方虛空不能容受。須
知人之修持，果真誠無偽，便能轉業。轉重報後報，為現報輕報。凡夫
肉眼，只能見當時之吉凶事實，不能知過去與未來之因果何如。此老太
太，多年精修，一朝慘死，或者由此苦報，便可消滅所造三途惡道之報，
而得生善道。或在生有真信願，亦可往生西方。但吾人既無他心道眼，
不敢臆斷，謂決定往生，與決定不往生也。其可決定者，為善必有善報，
作惡必有惡報。為善而得惡報，乃宿世之惡業果報，非現在之善業果報
也。汝等諸人，見此老人，得此果報，心中便有為善無福，善不足為之
邪見，故致驚惶疑惑。其知見，與未聞佛法之人，有何各異。倘深信佛
言，決不以此事，作此驚惶疑惑之態。以因果之事，重疊無盡，此因未
報，彼果先熟。如種稻然，早種者早收。如欠債然，力強者先牽。古有
一生作善，臨終惡死，以消滅宿業，次生便得富貴尊榮者。如宋阿育王
寺一僧，欲修舍利殿，念沂親王有勢力，往募，所捐無幾，憤極，以斧
於舍利殿前斷其手，血流而死。即時，其王生一子，哭不止。奶母抱之
遊行，至掛舍利塔圖處則不哭，離開又哭。遂將其圖取下，奶母常向彼
持之，則永不哭。王聞而異之，遂使人往育王問其僧，則即於其子生日，
斷手流血而死。彼王遂獨修舍利殿。及年二十，寧宗崩，無子，遂令彼
過繼，為皇帝四十一年，即宋理宗也。此僧之死，亦屬慘死，使無常哭
不止，見舍利圖則不哭，人誰知此子，乃此僧斷手慘死者之後身乎。此
事載阿育王山誌，<le>光</le>於光緒二十一年，拜舍利數十日，看之。明理之人，
任彼境遇如何，決不疑因果有差，佛語或妄。不明理，守死規矩，而不
知因果複雜，遂致妄生疑議，總因心無正見故也。如所說念佛之人，有
三寶加被，龍天護佑，此系一定之理，斷不致或有虛妄。然於轉重報後
報，為現報輕報之理，未能了知，故不免有此種不合理之疑議也。昔西
域戒賢論師，德高一世，道震四竺。<little>（四天竺國。）</little>由宿業故，身嬰惡病，
其苦極酷，不能忍受，欲行自盡。適見文殊、普賢、觀世音、三菩薩降，
謂曰，汝往昔劫中，多作國王，惱害眾生，當久墮惡道。由汝宏揚佛法，
故以此人間小苦，消滅長劫地獄之苦，汝宜忍受。大唐國有僧，名玄奘，
當過三年，來此受法。戒賢論師聞之，遂忍苦懺悔，久之遂愈。至三年
後，玄奘至彼，戒公令弟子說其病苦之狀。其說苦之人，哽咽流淚，可
<pb n="512"/>
知其苦太甚。使不明宿世之因，人將謂戒賢非得道高僧。或將謂如此大
修行人，尚得如此慘病，佛法有何靈感利益乎。汝等心中所知者小，故
稍見異相，便生驚疑。無善根人，遂退道心。倘造惡之人現得福報，亦
復如是起邪見心。不知皆是前因後果，及轉後報重報，為現報輕報，及
轉現報輕報，為後報重報等，種種複雜不齊之故也。

<h2>復德暢居士書</h2>
<little>（民國二十三年）</little>
　　接汝與明道師函，知第三子年已二十，忽爾夭逝，不勝慨嘆。況汝
教養多年，費若干精神錢財，心中能不感傷乎。雖然，切不可以自己一
向熱心公益，皈依佛法，何以不蒙佛佑，而為怨尤。須知吾人從無量劫
來，生生世世，所造惡業，無量無邊。或我欠人之債，或人欠我之債，
或我欠人之命，或人欠我之命，以彼此有負欠故，致所生兒女種種不一。
有還債者，有討債者，有報德者，有報怨者。汝今生雖居心事事甚好，
豈多劫多生，通通皆無罪業乎。故人當有不如意之境遇，只可發懺悔罪
業心，不可生怨天尤人想。若能發懺悔心，不生怨尤，則所謂逆來順受，
則後來之福，實難測度。汝此子者，大約是討債而來，債已討足，故隨
即去世。汝於債主已去，不生解脫業累之想，反生怨天尤佛之心，則成
顛倒矣。民國八年，北通州王芝祥，字鐵珊，一子很聰明，很孝順。大
子有神經病，鐵珊心中望此子承繼家聲。二十一二歲，已娶妻，生一女。
一日，病重將死。鐵珊痛極。呼之曰，某某，汝既來為我兒子，為何此
刻就要去。其子瞋目，作廣西口音曰，我那是你兒子，我就是第十四個
人。說畢，即死。先鐵珊在廣西作兵備道時，計殺降匪頭首十三人。先
用極愛厚之法以安慰之，請其吃飯，尚請有大名之人作陪，每人犒洋二
十四元。云，日間甚忙，來不及與汝詳談，到晚間來，當與汝等各安職
務。此十三人，不知是要殺他，反拉其厚友同去，意欲以己之情面，求
其亦派彼一好差事。至晚去，則進一門關一門，伏兵於華廳。其人既來，
鐵珊抽佩刀砍，則伏兵同出殺之，得十四個屍首，亦不知是何姓名。豈
知其人即為其子，徒用二十餘年教育之勞，至死反瞋目呵斥，不認鐵珊
為父。大率世之兒女之因，總不出討債、還債、報恩、報怨、之四義。
<pb n="513"/>
此子系汝宿世欠彼債者，債清即去。若還債及報恩者，則可得其孝養耳。
又汝已皈依佛法，當須曉得世間事事無常。若不極力念佛求生西方，則
隨業輪迴於三途六道中，何可底止。此子之去，益當知一切事皆不可倚
靠，唯有西方阿彌陀佛，乃我等一切眾生之大倚靠。從茲發感激心，發
精進心，以自己所作之種種功德，及所念佛之功德，同皆迴向往生西方。
汝能如是，則此兒之死，即為汝作警策，免汝被世間福報眷屬所迷，不
生厭離娑婆之心，亦不生欣求極樂之心。故當頭痛與汝一棒，汝反不在
自己分上體察，生出怨天怨佛的種種愚見，則成迷本逐末，不知自反矣。
世人每每於自己所作功德，作矜誇氣。於自己所作罪過，作寬恕氣。人
孰無罪，且勿說過去，即以現世論，殺種種眾生以悅口腹，彼等豈是木
石，不知疼痛，不願生，而願人殺而食之乎。汝既殺食他，他將來必定
也要殺食你。人一生不知吃了多少生靈，可說大話，說我無罪過，妄受
天罰乎。是以常人總不見自己有過，聖人總不見自己有德。不見有過，
故其過山積。不見有德，故其德天高。汝且莫作愚癡人說話，極力為善，
認真念佛，所有一切利人善事功德，悉皆迴向往生西方。則現生之心行，
便與聖賢心行相契相合，待至臨終，定蒙阿彌陀佛接引往生，則收功結
果之時也。若不生西方，所作之善，遲早均受其報。而所殺食眾生之報，
亦難不償，可怕之至。

<h2>復許熙唐居士書</h2>
<little>（民國二十年）</little>
　　樂慧斌來，持汝書，並其他求皈依名單。知居士年已六十有五，一
子一孫，均已夭殤。約世間人情論，極為可痛心者。若約了生死之淨土
法門論，則實為超凡入聖之最勝因緣。世間人生不知來，死不知去，實
為人生一大要事。但以為子孫計之念重，於自己生死大事，反漠然置之。
使居士兒孫長壽仕進，或被富貴福祿所迷，恐難以發此皈依三寶，求受
五戒之心，亦不過以福壽善終為止。至於自己之法身慧命，仍以不聞不
信。縱令事事稱心，豈能超出虛生浪死之外。今日境遇不嘉，知人世無
非是苦。又得淨土諸書而詳閱之，知吾人本有故鄉安樂處所，可以安身
立命。而日唯佛是念，唯淨土是求。直至臨命終時，蒙佛接引往生西方，
<pb n="514"/>
則超凡入聖，了生脫死，盡未來際，受勝妙樂。由是言之，其子與孫，
實為成就汝了生死一大事而先逝者。當生大感激心，願以自己念佛功德，
消彼罪業，增彼善根。俾彼亦得仗佛慈力，往生西方，庶可不致彼子與
孫，徒然早死也。善得益者，無往而非益，甘受損者，無往而非損，是
在各人之見解何如耳。汝既發心皈依，今為汝取法名為德熙。謂以大菩
提心，俾若自若他，同得沐佛慈光，生佛淨土也。所有三皈、五戒、十
善、之義，文鈔中略釋，故不再書。至於自誓受戒，文鈔中與徐女士書，
亦已說過，亦不須再說。所宜說者，務須實行為要耳。若學彿之人，不
以躬行實踐為事，則與世之伶人無異。在當場苦樂悲歡，做得酷肖，實
則一毫也與已無乾。如此，便是好名而惡實之癡漢，心欲欺人欺佛，實
只成就其欺人欺佛之過。人尚不能欺，何況於佛乎。務須從腳跟下做去，
方好。至於修持，當專主淨土。以汝年已將至古稀，來日無多。若欲廣
讀大乘經論，則無此精神，無此智識，又復無此光陰。唯生信發願，持
佛名號，求生西方一法，是為無上第一勝妙法門。當死盡偷心，一肩擔
荷，決定可於現生，俯謝五濁，高登九品。又當發大慈悲心，為一切相
識者，說此法門之利益。俾彼等同得修習，則自己功德，愈加廣大矣。
然外面之人，尚應如是，況自己之夫人、與子媳、孫媳、忍令彼不蒙法
利乎。一則可以慰汝夫人之老景，一則可以慰彼姑媳之淒涼。令彼亦由
此以超凡入聖，了生脫死，則實為利人之功效。又念佛之人，若已證道，
則臨命終時，任彼刀割香涂，了無動念之事，則無所謂為損益也。若只
有修持之力，未能到業盡情空地位，則臨終得人助念，即可決定往生。
若遇無知眷屬，預於未死以前，為之洗沐換衣，令其搬動受苦。縱不受
苦，一經搬動，心便不能歸一於佛。<little>（以動其軀體，心便不能徹底清淨
純一。）</little>若再向之哭泣，則自己亦生愛戀，便與佛不相應，欲得往生，
莫由也已。所以平素，即要彼等知其利害，要常與說，到自己臨終，彼
等即是助道之人。豈但與己有益，實亦與彼等均有大益。若只知自己修
持，絕不與彼說其利害，則汝臨終時，彼等決定是破壞正念之人，決不
助汝淨心，令得往生也。汝既信<le>光</le>，<le>光</le>不得不為汝計。<le>光</le>
以五十二年之
閱歷，深知其利害之所在，若不與汝說，便為不盡己分。汝弟燮卿，亦
已六十，亦當以此書示之。須知佛法，法門無量，若欲以通身業力之凡
<pb n="515"/>
夫，現生即得了生脫死，離此信願念佛求生西方一法，佛也說不出第二
個法門了。其餘一切法門，皆須修到業盡情空，方有了生死分。倘有絲
毫未盡，則生死依舊不了。若論業盡情空，現今恐舉世亦難得其一二。
若以信願念佛求生，則萬不漏一。然既念佛求生西方，必須要敦倫儘分，
閑邪存誠，諸惡莫作，眾善奉行，慈愍一切，愛惜物命，戒殺吃素，廣
行方便，俾此心常與佛合則可矣。倘外現修持之象，內無真實之心，則
是假善人。假善人，何能得真利益乎。又樂門譚氏，<little>（斌章之叔祖母）</little>。
年八十一。龐纔芳，住東門矮眼井。此二人，亦皆求受三皈五戒者，祈
以此意轉告之。餘詳文鈔，此不備書。現今世亂已極，幾於盡天理人倫
而完全廢之，以歸於興禽獸無異之世道。推究其致此之源，皆由不以因
果報應，生死輪迥，為實理實事。因此善無以勸，惡無以懲，以馴至於
心無所依，遂被歐風一吹，從茲變本加厲，竟致此時如斯之現象。今欲
挽回狂瀾，若不以提倡因果報應為標準，則縱有良法，亦無實效。

<h2>復廣妙和尚書</h2>
<little>（民國二十年）</little>
　　冕堂所畫三聖相，妙極。惜係指爪所畫，故有細不能畫之憾，若用
筆，當更加莊嚴矣。所云贊頌，擬撰百餘字，以一向不習字，寫不來，
故只錄其稿，祈座下書之，或用座下名，或用<rubynote t="印光"/>名，均無不可。雲山
遠隔，幸得唔語。今寄文鈔、嘉言錄、安士全書、觀音頌、增修歷史統
紀、各二分。一祈自存，一轉張公。<le>光</le>老矣，精神不給，以後勿再以筆
墨事見差。即或詢法門中事，亦祈另向高豎法幢者詢之，庶可各適其適
矣。<little>（張公懿行頌，見頌贊篇。）</little>

<h2>復楊德觀居士書</h2>
<little>（民國二十年）</little>
　　黃後覺之現象，頗與學佛之人有大利益。無論彼之究竟是往生，是
墮落，且不必論。果念佛人，知彼臨終之現象，決不敢浮游從事於了生
死一法也。觀彼之行跡，似乎至誠。觀彼臨終所現之景象，蓋平日未曾
認真從心地上用功，並從前或有慳於財，而致人喪命，或慳於言，而致
<pb n="516"/>
人喪命等業之所致也。<little>（慳於言，致人喪命者，如自知有寇，並知可避
之處，以心無慈悲，樂人得禍，故不肯說。此事此心，極犯天地鬼神之
怒。故致歸終前不能言，而且惡聞念佛等相。）</little>然以現一時不死之象，
及助念人去，未久則死，此與慳財慳言誤人性命，完全相同。雖不墜餓
鬼，而其氣分，乃是餓鬼之氣分也。彼云往生者，據易子駿之咒力。咒
力固不可思議，若業力重者，亦不易得其益也。是知已生西方，或有其
事，既無證據，不應妄斷也。有云，已入餓鬼道者，據彼所說，及所現
象，似可據也。然彼或由自己心中懺悔，或由諸人，及兒女之誠懇，遂
得減輕，不至直墮餓鬼耳。為今之計，必須其兒女，並各眷屬，念彼之
苦，同發自利利人之心，為彼念佛，求佛垂慈，接引往生。則誠懇果到，
往生即可預斷。以父子天性相關，佛心有感即應。彼眷屬若泛泛悠悠從
事，則便難以消業障而蒙接引也。千鈞一髮，關係極重。凡念佛人，各
須務實克己習氣，與人方便。凡可說者，雖與我有仇，亦須為說，令其
趨吉而避凶，離苦而得樂。平時侃侃鑿鑿，與人說因果報應，生死輪迴，
並念佛了生死之道，與教兒女，立太平之基。心如弦直，語無模棱。居
心可以質鬼神，作事決不昧天理。若到臨終，決無此種可憐可憫之現象。
如是，則黃後覺便是諸人之接引導師也。諸人既因彼而將來可得巨益，
彼亦將仗諸人之心力，而滅罪往生也。<le>光</le>此語，非首鼠兩附者，乃決定
不欺之定論也。若不以為然，則請向高明法師，及大神通聖人問之。

<h2>復吳慧濟居士書</h2>
<little>（民國二十年）</little>
　　人未有不願生好兒女者。然十有八九，將好兒女教壞，後來敗家聲，
蕩祖業，作一庸頑之類，或成匪鄙之徒。其根本錯點，總因不知愛子之
道。從小任性慣，大則事事任意，不受教訓，多多狎匿匪類，為社會害。
今之天災人禍，多由此不知為父母之道者所釀成。使彼失教者，最初得
賢父母之善教，則為害之人，均是興利之人。導惡之人，盡是勸善之人。
世道不期太平，而自太平。此匹夫匹婦，預培治世之根本要道也。汝於
提倡佛法時，兼為一切有緣者，詳示此義。俾彼等各各自盡其為父母之
道，其利益大矣。女子關係更大，斷斷不可養而不教。俾現在有礙於自
<pb n="517"/>
家，<little>（不教，則反令兄弟姊妹，同趣於不依規矩，任意自肆。）</little>將來攪亂
夫家，後來教壞兒女，俾子子孫孫，染此惡習。此義人多忽而不察。欲
家道好，子孫好，均當於此善教兒女中求之。

<h2>復李仲和居士書</h2>
<little>（民國二十年）</little>
　　女兒出嫁，則減輕負擔多多矣。祈與彼說，須盡婦道、孝公婆、敬
丈夫、和妯娌、惠婢使。仍守念佛之道，勿以嫁而置之。又須婉勸其夫，
令其念佛，及觀世音，以為前途恃怙。能如是者，則人敬之，神護之，
災障不侵，福祥俱集。豈但汝自己有光榮，人亦當由汝而敬及汝之生身
父母。謂某人有家教，故其女從小即皈依佛法，吃素念佛，今如是如是
之好。豈但父母有光榮，並所皈依之師，亦有光榮。若不賢孝，則汝必
為人所惡，尚是小事。人必謂汝父母無德行，故生此不賢不孝之女，則
汝父母必被人常辱罵之。並汝所皈依之師，人亦以為不能教化汝行孝敬，
而受責備也。願彼等現為賢女，出嫁為人賢婦，後來為人賢母，則何幸
如之。祈慧察，與彼等詳說之。地母經、太陽經、太陰經、龜王經、眼
光經、壽生經、血盆經、妙沙經、分珠經等，通是偽造。無柰女人見淺，
故每信奉。但教彼念佛。如欲念經，當念心經，文少而義豐，功德無量
無邊。此種偽造經，按理，念之尚有罪過。不過彼等以至誠心念，亦不
能說全無功德，但只得誠心之功德，蓋小之小耳。曷若念佛念心經之為
愈也。念佛念心經，功德如大海。念偽造經，或有一滴，或不及一滴耳。

<h2>復王壽彭居士書二</h2>
<little>（民國二十年）</little>
　　所有求皈依者，均於單子上書名寄回，以人多亦不各說所以。但祈
與彼等說，務須敦倫儘分，閑邪存誠，諸惡莫作，眾善奉行。決定念佛
求生西方，方可不愧為佛弟子。現今水災，無處不有，或無此災，又有
彼災，總因人心過於下劣所致。我等佛弟子，當以矯正時弊為務，切不
可隨順潮流，則便陷溺無有底極矣。汝之三子皆聰明，若善教之，則為
正器。否則，愈聰明，愈易自誤誤人。以故為建國取名為慧立，謂能立
<pb n="518"/>
身，則一切事，均可建立矣。身乃天下國家，及菩提道之根本，不能立
身於道義中，則一事無成。次於惠泉，天姿聰穎，可喜亦可慮也，故取
名慧韜。果能韜晦自淑，不衒露其才華，則可以成正器而大有為。若無
涵養，輒形矜誇炫露，必不能載福而有大成就也。小女翠娜，亦甚有宿
根，取名慧妙。妙者，合宜適當之謂。倘以聰明用之於無益有損之事理
中，則成劣慧，不名妙慧。能所施各適其宜，方名妙慧。今之聰明人，
每每以自己聰明，施之於誨盜誨淫，越理蔑倫之小說中，以自矜文才。
不知其一氣不來，後經若干劫，不知能知天地父母之名字與否。使此等
人無此劣慧，何至其苦如是之極。故宜栽培，令其一舉一動，咸歸正道。
將來母儀閨閫，師範女流，均可於此卜之矣。慧妙之義，如是，如是。
<le>光</le>老矣，不及見其成，而希望於彼者如此。亦可常為彼言之，庶可顧名
思義，悉副所望也。<little>（其二）</little>潘懋春，既欲皈依，自寫願單，何竟無一
懇求語，並無一致屈之字。彼縱曰不知，汝亦不知乎。世間行路，欲問
人，尚須拱手以示敬。況皈依三寶，欲資以了生脫死，竟若以事示平人，
則太得不洞事務矣。<le>光</le>作此說，非求人恭敬也，理當如此。若不說，彼
一生也只是一不洞事人耳。清順治皇帝，拜玉林禪師為師，法名行癡。
與玉林法徒行森書，署名尚寫法弟行癡和南。和南，乃磕頭也。皇帝與
同門尚如此，況與其師乎。此種芳規，豈可不知。古人云，下人不深，
不得其真。非曰深下於人，人則盡心教導也。以自己不能生恭敬心，縱
人肯教，自己心中有傲慢象相障，不得其益。譬如高山頂上，不存滴水，
故不能受滋潤也。不但學佛如是，即世間學一材一藝亦如是。世間隻身
口之活計，佛法則性道之本源，其關係輕重，固天淵相懸也。祈將此語，
令彼視之。然今但取其心，不計其跡，為彼取法名慧懋。謂以智慧，自
勉勉人，令其悉皆敦倫儘分，閑邪存誠，諸惡莫作，眾善奉行，生信發
願，念佛聖號，求生西方極樂世界。能如是者，即真佛弟子。否則，但
有其名，不得實益。餘詳嘉言錄，此不具書。祈為彼說之，則各盡其分
矣。

<h2>復俞慧郁居士書</h2>
<little>（民國二十年）</little>
<pb n="519"/>
　　所言大禍臨頭，功行淺薄，無有把握，或恐懼失心，打失正念者。
但須在深信佛力、法力、自性功德力、至誠持誦力、均不可思議。勿道
無禍，即有大禍。斷不至即失心耳，以有此諸力加被也。凡人須素位而
行，則不至因境遇不好，遂致失心。凡因境遇不好失心者，多皆無深信
力，而兼有顧念前境，不肯放下所致。如被難之時，只思所以逃避之法，
餘諸不能料理者，概不縈懷。以縈懷不釋，有損無益。故曰，素患難行
乎患難，君子無入而不自得焉。<little>（入，當作如，往也。中庸作入，故仍
照書，實則是如。）</little>吾人靠到一句佛，越苦越認真念，決不至有失心無
措之虞。若常懷此懼，久則成病，<little>（心病最難醫。）</little>不可不知。

<h2>復嶧縣宋慧湛居士書</h2>
<little>（民國二十二年）</little>
　　佛教以孝為本，大乘經多有發明。其最顯豁詳悉者，有佛報恩經、
地藏經、無量壽經、觀無量壽佛經、梵網經。孝之一字，局於事親。通
而論之，凡於理於心，能不違悖，均名為孝。否則，均為不孝。學者必
須通局兼修，方可名為盡孝。眾生入道，均視宿因如何。不但癡傻之人
難以教化，即大聰明，大學問人，或更不如癡傻之人，尚能少種善根，
不生毀謗。我等但隨分隨力而為勸導。若欲盡人皆遵佛化，斷無此好因
緣，只可隨緣盡心而已。戒為一切善法之根本，當看在家律要。然律文
繁多，或難詳讀詳記。但於心中常常存一諸惡莫作，眾善奉行之心，凡
起心動念，不許萌一念之不善，如此則諸戒均可圓持。倘只在事相上講
究，雖一戒不犯，亦未能稱為持淨戒人。以心中仍有犯戒之相，然而難
矣。蘧伯玉，行年二十，而知十九年之非，以至行年五十，而知四十九
年之非，欲寡其過而未能。孔子，行年七十，尚欲天假數年，以期學易
而免大過。此皆以心未能完全與天理吻合為過，非此等人，所作所為，
尚有過也。諸惡莫作，眾善奉行，是佛法戒經中之要義。後世鈍根人，
宜於此著力，則方為契理契機。禮佛時，當如親對佛作禮想，則可滅無
量罪，增無量福。進之，則當依十要禮佛偈作想，則更善矣。菩提心，
是自利利他之心。願生西方，須以菩提心為本，則可冀高登上品。若只
有願生心，無菩提心，則功德微劣，難登上品。
<pb n="520"/>

<h2>復陳重為居士書</h2>
<little>（民國二十年）</little>
　　佛法真利益，唯恭敬至誠者，能得其全。其餘則隨其誠之大小，而
各有大小益耳。若只鋪張虛華，以圖悅人耳目，則或又有褻瀆之罪。汝
欲超薦父母，實為孝心，又何須問其有功效否。此問，足見汝之信心不
真切。至誠懇切念佛，念至其極，則能了生脫死，超凡入聖，以至究竟
成佛。何況汝以孝心，為已過去之父母念，能不有功效乎。但恐汝心不
大真誠，則汝父母所得之益，亦不大超勝耳。觀汝為超薦父母，寫信問
我，尚不肯見屈，只一敬上了之，則知汝為父母之心，亦系皮毛而已。
當發真實心，則必定可以仗佛慈力，往生西方。

<h2>復陳逸軒居士書</h2>
<little>（民國二十年）</little>
　　古今許多大英雄豪傑，亦有擔荷佛法，極意修持者。亦有博學多聞，畢
生不知佛法為何義。亦有概不理會，亦不贊揚，亦不毀謗者。亦有絕不
知佛法，而任已意見，妄加誹謗者。又有心中深佩佛法，竊取以雄己之
門庭，而又特意誹謗，以阻塞一切人入佛法者。眾生知見，變幻離奇，
若一思之，不禁令人痛息。汝等以罹苦，得為入法之導。使事事如意，
或恐終身為門外漢，而又自以為所得至極，無有過者也。世間禍福相倚
伏，唯在當人之善用心輿否耳。令妻，可謂宿有善根，彼只勸汝念三聖
經，不勸汝念佛、念觀世音，是未知佛法者。使其真知，豈肯於死生莫
保之時，以三聖經為依歸乎。三聖經，固有大感應，校比念佛、念觀音，
則何可同日而語乎。彼於臨終，亦似久修淨業，預知時至者。若非飾說，
即宿世淨業善根成熟所致耳。在獄囑汝，臨終囑家人，然始終未以念佛
為囑，或者以慈善仁孝生天也。果往生西方，決不至臨終不自念，與勸
家人念也。現今只好代彼念佛，祈其未往生則往生，已往生則高昇品位。
汝來信，語頗懇切，然猶有輕僧慢法之習氣。此之習氣，實為學道之障。
若親來皈依，陞座，則磕頭當在二三十以上。即方便說，亦須磕數頭。
汝以函祈皈依，只以合掌拜啟了之。合掌作揖，是行人問路之克己儀式。
<pb n="521"/>
汝欲皈依三寶，將資之以了生脫死，又欲報賢妻之恩德，及度脫一切眾
生者。所期望者甚大，所自屈處甚微，頗有因果不相符契之弊。昔順治
皇帝，與玉林國師之門人寫信，尚用法弟行癡和南。<little>（行癡，係順治法
名。）</little>彼此相形，豈不天地懸隔。<le>光</le>並非求人恭敬，而作此說。以若按
理性，則固無人我之相可得。況從無始以來，互為父母兄弟等，而將來
皆當成佛，以度眾生乎。是以說一切眾生，皆是過去父母，未來諸佛，
當恭敬之不暇，何敢責人之未至乎。然住持佛法，非嚴立禮儀，則無由
令人生景仰，而力修持。是以律中，凡請法等，無恭敬之儀，則不為說。
而常不輕，見人禮拜，人以杖木瓦石打之，猶遠避禮拜。此乃直據本體
而為下種者，非凡夫住持法道之儀軌也。恐汝執此各議，以為<le>光</le>之見局
而量小，故為汝略說之，亦系除煩惱之一法耳。慢乃根本煩惱，學佛以
能對治煩惱為有益，故不得不與汝說也。今且將錯就錯，為汝取法名為
德謙。謙者，不自滿足之意。金剛經，發度盡一切眾生心，令其悉入無
餘涅槃，而不見一眾生得滅度者。譬如天地覆載，但盡生成之分，不居
生成之德，此真所謂無人、我、眾生、壽者、相。乃所謂謙謙君子、有
終吉也。能謙，則一切所應擔荷者，咸擔荷之。雖至聖賢地位，總覺人
皆勝我。如海納川，如空含象，絕無一物拒之不納不含者。汝能善體此
義，則身雖勞，而心常逸，其利益當自知之。餘當看文鈔，及淨土諸書，
此不具書。文鈔，尤為初發心者，不可不讀之書。以其言淺近詳悉，又
多有發揮居塵學道，即俗修真之事理。由學佛，而以至誠、正、修、齊、
治、平、之根本，皆可得其把握。佛法實積極博愛，不知者，反以為消
極，自私自利。以佛究竟度人出苦之法，謂為蠱惑愚俗。以故漸漸積習
至今，發為廢經廢倫等，不忍聞見之惡劇。使人人知因果報應，知死後
而神識不滅，隨罪福以昇沈，何至有此種現象乎哉。

<h2>復袁孝谷曹崧喬居士書</h2>
<little>（民國二十年）</little>
　　所寄手書，不忍卒讀，何我同人，遭此大劫。水災即退，圩堤不修，
再一發水，更加慘酷。況且匪禍未伏，兵災又興，直使黎民，將無孑遺。
近聞賑款衣服，相繼輸送，然而人誰肯棄浮飾而作功德乎。近有女眾來，
<pb n="522"/>
有帶指環金釧者，訶其不宜，令作賑款，視其情形，尚不肯捨。昨日靈
岩當家妙真師來，合寺大眾，減省衣單之費，共湊二百二十八圓。今日
已令自送曹府，用賑江北。前次漢口發水後，靈巖湊一百二十餘元，送
上海交漢口賑災會。此諸師之施，可謂竭盡無餘之施。世之有錢者，尚
不肯愍念災黎，可謂癡人。徒守錢財，以供子孫之浪費，是所謂棄功德
而收罪過，為明眼人所憐愍者。其人來生，或恐遇災，並不逢人為救耳，
可不哀哉，可不哀哉。但願諸位蒙佛加被，身心耐勞，庶災民有覆庇，
而不至無救無歸也。慈幼院，於十餘日前，亦破圩而被水灌入，尚有二
十餘間房未灌。後又發水，則只十餘間。院牆倒許多。所種棉花菜蔬，
通被水淹。此次損失，亦頗不少，奈何奈何。災民之苦，可謂至極，當
令念佛，及念觀音，由此因緣，得種善根，亦是從根本救濟之一法也。
當此大苦，見諸位不惜精神，為之救濟，令彼念佛，則易信受。

<h2>復楊慧昌居士書二</h2>
<little>（民國二十年原名宗昌）</little>
　　劉漢雲君，可謂宿有善根。然既信佛法多年，固當早已茹素，何待
年至花甲，方纔發心乎。是知俗習之不易轉移也，今則竟轉之，亦可謂
有勇毅力者。彼既常看文鈔，其修持方法，固已明白於心。所最要者，
當決定求到臨命終時，蒙佛接引，往生西方。欲生西方，平日當致力於
深信、切願、志誠念佛。欣淨土之淨妙，厭娑婆之濁惡。自行如是，化
人亦然。不可有一念求來生得人天福報之心，則便可與佛感應道交，決
定可以仗佛慈力，往生西方，超凡入聖，了生脫死矣。今為彼取法名為
慧云。謂以大智慧雲，雨甘露法雨，以潤自他。<little>（此即慧雲法雨也。）</little>即
所謂真為生死，發菩提心，以深信、切願、持佛名號，求生西方也。又
彼曾愍血產孤魂，而超度之。然亦當於一切女人，作永無血產之法，令
其現生離苦得樂也。其法唯何。凡女子於幼時，即當念佛，及念觀世音，
以期消除業障，增長福壽。果於平時能念，自可消此產難。若至臨產，
仍須志誠懇切念南無觀世音菩薩，則決定易生，不會受苦。若平素絕不
念佛，及念觀音者，臨產肯念，亦決平安而生。若有難產者，即教彼念。
並在旁照應之人，同為彼念，亦決定即平安而生。且勿謂臨產裸露污穢，
<pb n="523"/>
念則獲罪。須知此系性命相關之時，不可以平常之道理論。平常，凡念
佛人，若衣冠不整齊，或睡眠、洗澡、抽解等，只可心中默念，不可出
聲朗念。若生產，不可心中默念，必須出聲朗念。以默念力微，若心中
努力，或致受病。朗念，則氣息舒暢，其益甚大。切不可謂念之有罪。
須知菩薩視一切眾生，直同親生兒女。兒女若墮水火，求父母救，父母
聞之即救，決不會因衣冠不整齊，身體不潔淨，而不救也。若平常，亦
同此裸露而念，則其罪不小。須按事論，不可死執。有不明理者，家有
生產事，彼則躲之他處，過一月多方敢回。謂血腥一沖，則從前所念之
經咒佛號，皆無功德。此種愚人，可憐之極。宜以<le>光</le>言，遍告於人，則
由生產而死者，當可無有矣。<little>（其二）</little>內功，是自修，外功，是廣行種
種方便。如周急濟困，拯災救難等，謂之助道，此須按己力之所能。若
無其力，或以言指迷，或以言勸眾，令其大家湊成其事。若以受人請而
念經念佛，此乃一分懶惰人，依佛度生命之行為也。汝何可混於此中，
不怕失自己品格乎。唯有一事可以做，然汝有職業，亦不甚便。凡有平
素念佛之人，或其人之子孫信佛，於臨命終時，請眾居士助念，其利益
甚大。看看飭終津梁，自知。念佛人，於自己父母，及餘眷屬前，常須
說與彼聽。迨及有命終人，自家眷屬，通為念佛，此人必能仗佛力生西
方。縱不生西方，亦必生善道，有大利益，毫無損傷。若不知此，未死
即為洗澡、換衣、若因搬動疼痛，則起瞋心。即不至起瞋，然一經搬動，
心便不得清淨矣。倘平素念佛求生西方之人，一經如此，定規打失正念，
不得往生。若未死先哭，則令彼生愛戀心，亦是牽令墮落耳。臨終一關，
要緊之極，固宜為之助念。助念之人，必須熟閱飭終津梁，使其家兒女
眷屬，通依助念人之指示，庶可不至因孝心，而致親反受墮落之苦耳。
除助念外，均非所宜。倘此風<little>（謂應赴。）</little>一行，則念佛之善男信女，
不通通成應赴之俗乎。明理者，擇善而行，不明理者，唯利是趨。有職
業人，誤其職業，懶惰之人，依此打諢。不但有礙僧家，實為有礙自家。

<h2>復湯文煊居士書二</h2>
<little>（民國二十年）</little>
　　昨明道師持汝書來，觀其發露懺悔之詞，可謂有志之士。然須日日
<pb n="524"/>
擴充，庶可不至以佛性功德力，反作造惡業受劇苦之據也。天大罪業，
當不得一個悔字。聖罔念則作狂，狂克念則作聖。堯、舜、佛、菩薩，
與吾人之心，同一覺體。但以吾人逆性而修，則淪於業苦眾生之中耳。
汝既知非，應力改過，能事事力改，則可至無過之地。若只暫時發愧悔，
仍然因循不自修持，則仍舊在罪業海中漂泊沈淪，莫之能出也。祈詳讀
各書，當步步入勝，庶不至虛生浪死，與木石禽獸同生於天地之間，生
無益於人，又有害於人也。至云皈依，且從緩議。倘汝仍然不移故步，
則皈依反為罪咎。何以故。不皈依造業，無壞法之咎。皈依後造業，人
必以其既皈依而猶造業，反由此以謗佛法為濫污也。又汝欲皈依，絕不
肯自屈，何可滿汝之願。行路者，向人問路，尚須拱手，以示敬意。今
欲皈依三寶，尚無拱手之敬，則其自大自高之習氣，一毫也未折伏，何
能令汝受皈依。若親身求皈依者，陞座說皈依，須磕三四十頭，跪一小
時之久。即方便說，亦須磕十餘頭。誰敢自招輕法之罪，而為汝授皈依
乎。皈依，與世聞拜師相同，豈世間拜師者，亦不用拱手之禮儀乎。若
據本而論，一切眾生，皆是過去父母，未來諸佛，禮拜供養之不暇，何
敢責人之缺禮乎。若依住持法道之跡論，凡不肯自屈者，為彼皈依，自
己亦甚有罪過。<little>（其二）</little>人皆可以為堯舜，人皆可以作佛。其不能為堯
舜，不能作佛者，乃不立志之所致也。無志，則不生慚愧，安於凡愚，
便長劫輪迥於三途六道中，莫之能出也。汝既發慚愧心，發希聖希賢，
學佛學祖之心，固是宿生善根所使。然當日新又新，俾從前之種種不正
當之念慮作為，完全拋欲，一刀兩斷。切不可藕斷絲不斷，纏綿因循，
則必至不久仍歸故轍，依舊埋沒於十種惡業之中。致本具之明明德佛性，
皆被彼障蔽而不得顯現。以作聖作佛之姿，為閻羅之囚，獄卒之對，可
不哀哉。今為汝取法名為慧振。謂以智慧振拔，以期自他皆超凡入聖，
了生脫死，出五濁惡世，登彼九品蓮邦也。前所寄書，均可依之修持，
而唯文鈔、嘉言錄、為尤要。嘉言錄、比文鈔校為省力，祈息心閱之。
其修持世出世間之方法，俱可悉知，此不具書。<le>光</le>老矣，精神不給，不
得常來信，來則不復。淨土法門，大綱在信、願、行、三。修持之要，
在都攝六根，淨念相繼。無須多說，依此力行，則自可親得其益矣。若
欲做大通家，或致將現生了生死之法，置之度外，則可憐可憫也。
<pb n="525"/>

<h2>復吳滄洲居士書三</h2>
<little>（民國二十年）</little>
　　時疫流行，妻子罹病，當令彼等，各各志誠念南無觀世音菩薩。汝
若會念大悲咒，當加持大悲水令服，自可痊愈，正不必汲汲於醫療也。
汝之所說，似乎有得大意。然只空話，絕無一毫受用。佛法，法門無量，
通須做到業盡情空，方可了生脫死。否則縱有所得，依舊不奈生死何。
若在今時，恐舉世亦難得一二做到業盡情空地位。唯有念佛一法，若具
真信、切願、志誠念佛，求生西方。縱有通身業力，皆可仗佛慈力，往
生西方，所謂帶業往生者。一生西方，則了生脫死，超凡入聖矣。以故
末世善知識，多多均主持淨土。以淨土下手易而成功高，用力少而得效
速故也。每有聰明人，稍明教義，或稍知禪理，便以通家自居，藐視念
佛。謂念佛為愚夫愚婦之所為者，此皆不知自反。以知文義為實證之狂
徒，定規說空行有，以身謗法，將來必墮三惡道，為愚夫愚婦念佛往生
西方者所憐憫，而莫能救濟也。汝既願皈依，今為汝取法名為慧滄，所
謂換名不換體也。然前之滄，係自他俱溺之滄，今依佛法以修持，便成
自他俱利之滄。滄雖同，其所以為滄者，固不止天洲懸隔也。其念佛修
持方法，與敦倫儘分，閑邪存誠，諸惡莫作，眾善奉行等，文鈔、嘉言
錄，均已具說，此不備書。汝之照相已見，<le>光</le>之照相無有。以<le>光</le>
一向不
喜張羅，凡橕空場面之事，概不喜為。汝言昔於憨師長處，得<le>光</le>之歷史，
此語亦非實跡。憨固信佛，未與<le>光</le>一通音問，恐彼於陳大心處聽得幾句。
然<le>光</le>一向不與人說從前諸事。彼所說者，或近事，若出家前事，均屬附
會。近有因放賑至吾村，由村中人抄與彼之歷史，亦不的確。以<le>光</le>離家
五十二年，後生由傳聞而知一二。彼令<le>光</le>補，<le>光</le>以死期在即，不
願留此
空名於世，故不補。後又來書令補，<le>光</le>為彼寄一包書，亦不復彼之信。
為汝說此者，以汝云知<le>光</le>歷史之故也。<little>（其二）</little>貴眷通肯念佛
，可謂宿
有佛緣，故得相為眷屬。所言不久與令夫人來蘇，竊謂不必。果能至誠
懇切念佛，有何所欠。即不見<rubynote t="印光"/>，亦絕無所失，即見，又豈於文鈔之
外，另有所口傳密授之妙法乎。若真有口傳密授之妙法，其人即是魔王
外道，當遠避之不暇，又何可欲向彼求此法乎哉。況現今飢荒時世，若
<pb n="526"/>
家中正主，通遠出數日，或致宵小乘機偷搶。倘萬一有此種事，不但汝
夫婦被人謂迷信，人將謂<rubynote t="印光"/>無德，令人得禍也。趙雲鵬居士，皈依應
慈法師，好極好極，又何必又皈依於<le>光</le>。即使定欲皈依，有何名不名之
可談。民七，徐蔚如，與<le>光</le>未曾一面，因民元年見佛學發報，載有常慚
數篇，<little>（此非我名，但隨便用之，以不原令人知名故也。）</little>不知為僧為俗，
因常打聽。至民五已打聽到，托友人疏通，欲通函請益，<le>光</le>拒之不許。
至民七，將丈鈔二十餘篇，印作一本，陪其母來普陀求皈依，<le>光</le>令皈依
諦閑法師。<little>（彼下山，即請諦閑法師進京講經。）</little>十七年來函言，前欲皈
依，師令皈依諦公，十年以來，心中終覺不慰，仍祈許以皈依。<le>光</le>復彼
云，汝決欲皈依，即此便可，至於法名，仍用諦公法名，又何必另取乎。
趙君已皈依應師，即猶欲以<le>光</le>為師，當於<le>光</le>所說修持方法上論，
不當在
法名上論。應師所說，乃大乘法。<le>光</le>所說者，乃非大非小，即大即小。
上至等覺菩薩，下至博地凡夫，同修共證之法，此法固宜注重。倘泛泛
然與一切大乘法平看，則了生脫死，或在驢年。汝言一併度之之話，究
難悉是長和一人，是並其三子，故且從緩。<little>（其三）</little>凡夫佛性，未曾親
證，所有自性功德，均不得發現而受用，故一切隨業耳。現世之色身，
名為報身，即前生所作善惡之果報也。念佛之人，不復作生死業，然宿
業未盡，何能即得往生。若厭世心切，竭誠盡敬，專志念佛，求佛垂慈，
早來接引，則亦有之。若自戕其生，以期往生，則便成枉死鬼矣。以彼
工夫未到而自戕，當其正戕時，已經心失正念。況其戕之之苦，苦不可
喻。心失正念，何能與佛相應，蒙佛接引也。此種邪見，自誤誤人，害
豈有極。切勿說此話，免得無知受害。有權力者，救人救世則易，害人
害世亦易。若以害人害世而得權力，以期救人救世，固不如秉心慈善，
隨分隨力之救人救世，為有益無損也。倘慕權力，而欲得以救人救世，
請細思此大權力，能平白而得乎。果真實心修行，雖無權力，亦能救人
救世，但不能如有權力之廣大耳。然果有權力，縱能行救人救世之事，
欲其專注於道，不造惡業，則今無其人。富貴迷人，可畏之至。平常人，
手中或有轉交之錢，尚非己物，則心念便變，而為諸惡。況真有大權，
而不變其心者，能有幾人。切勿誤會，則自己幸甚，佛法幸甚。

<pb n="527"/>
<h2>復寧德晉居士書</h2>
<little>（民國二十年原名志武）</little>
　　禮佛菩薩，心中默念，啟口稱念，均可。心經，於彌陀經前後念，
亦可。以經初念蓮池海會佛菩薩三稱之故，當於彌陀經往生咒念完，再
念心經。埵，讀朵音。獲，得也。無生忍，即於一切善惡凡聖境界，了
無一念生心動念之相可得。金剛經，謂三心了不可得，即是無生忍之注
腳。且勿謂於一切境，了無一念生心動念，便成枯木寒灰。正所謂寂然
不動，如明鏡之空無一物，感而遂通，如明鏡之有形斯映。正當有形斯
映時，仍然空無一物。唯其空無一物，故得有形斯映。無生忍，彷彿如
是，祈善會之。能證乎此，則入大菩薩位矣，非爾我之所能即獲也。繞
佛，當如日月之由東、至南、至西、至北，不可由東、至北、至西、至
南。以順繞有功德，逆繞有罪過。圍繞之法，西域最重，與禮拜不相上
下，其意便隨順於佛也。念佛時，念觀音，不必另起頭念觀音贊，念佛
號完，即接觀音可也。大士，即菩薩之別號，一切菩薩均可稱，非獨觀
音為然。常示，了無有益，能常省察，則一句亦有餘裕，不能省察，縱
將一大藏經通寫來，也無用處。現今之世，又非本年六月以前之世。江
南江北，通成水國，聞之痛心。天災人禍，相繼而至。當令家人，同念
觀音，以為預防也。

<h2>復劉漢雲楊慧昌居士書</h2>
<little>（民國二十年）</little>
　　值此大災見告，當隨己力設法救濟，以儘自己之天職，則其利大矣。
<le>光</le>一向不做事，凡所有施資，均歸於印書，或救災用。今年六月，漢口
初發水災，明道師往上海，代捐一百圓。後其水更大，又捐一百圓。一
弟子以蕪湖水災，函祈幕賑。<le>光</le>復彼信，謂<le>光</le>一向不募捐，況在
關中。
汝願每年給二百元作用費，祈將此助賑，以後永勿見給。隨汝捐二百也
好，四、六、八、千、也好。後一弟子曹崧喬，往江北賑災，打電令<le>光</le>
勸捐，<le>光</le>送印書洋一千賑災。高鶴年，來函祈救災，<le>光</le>令交二百
三十元。
此今年賑災所出者。<le>光</le>作此說，非自誇功，蓋欲汝等同皆發心，隨分隨
力而為救濟。有力出力，無力出言勸有力者，亦是善事。又今之女人首
<pb n="528"/>
飾、臂釧、耳墜、戒指、均不可帶，帶之則招禍。若留之與兒女，則是
貽禍於兒女。若死後附葬，必致掘墳露屍，其為辱也，大矣。若肯賑災，
則是送禍去而迎福來矣，祈與一切人發揮此義。若女界中肯如此以施，
則其款巨矣。勿謂我語迂闊，實為至理至情。彼高郵、邵伯、之富人，
在先何嘗不念念為子孫謀，不肯少行救濟。而大水一來，房屋、器具、
人口、通皆七零八散，十不存一。每村數十家，求一鍋一灶而不可得。
曹崧喬，在揚州買鍋、灶、米、火柴，數十家給一鍋，以大船裝去。村
間用小船往放。說之令人墮淚。有房末倒者，蛇、與蜈蚣、均盤踞其上，
人欲上房，亦不敢上，樹上亦然，可憐可憐。彼女人尚將招禍之物，不
肯用以救濟，則後生他世，恐亦罹此災，而無人肯救也。

<h2>復劉德護居士書</h2>
<little>（民國二十年）</little>
　　令正，既知求僧念佛延生，又當自己常念佛，以求往生。若止靠人
求延生，不知求阿彌陀佛，於自己壽終時，接引往生，則是見小而失大。
倘肯志誠念佛，求生西方，生前歿後，均有不可思議之利益。昨一女弟
子來，為一姓汪女弟子帶些食物。言，汪氏前兩月，一日初黑，忽來二
十餘強盜，各持手槍來搶。其屋樓上下住七家，彼在樓中間。因將電燈
息卻，其夫妻跪佛前求。而佛前之燈，若有一人吹滅。強盜打門不開，
遂不打。餘六家通搶了，唯彼未失一物。可知念佛之人，平常尚能逢凶
化吉。況臨命終時，往生西方之利益。比此大得不可說其形相倍數乎，
當勸彼常念為幸。

<h2>復姚維一居士書</h2>
<little>（民國二十年）</little>
　　人之入道，各有因緣，因緣若到，則有莫明其妙之機感。<le>光</le>一庸碌
守分之粥飯僧。自光緒七年出家，只欲自了而已，絕無一念敢發利人之
心。自光緒十九年到普陀，一事不為，但只在法雨寺，作吃飯僧。即偶
有令支筆墨差事者，絕不用<rubynote t="印光"/>二字。即自己所為之事，亦用別名。以
故二十餘年頗安樂，終年無一人來訪，無一函相寄。至民國元年，高鶴
<pb n="529"/>
年，以數稿紿去，登佛學叢報，然非本名，人亦不知。閑有一二多事者
打聽。至民國五年，徐蔚如已知，欲通函，托友問，<le>光</le>不許。至六年，
以與友人之信三封，印數千本施送。次年搜羅二三十篇，於京排印，名
印光法師文鈔。從此<rubynote t="印光"/>之名，常刺人耳目，而從前之自在幸福，完全
失之。此後函件日多，甚至月有百多封。且<le>光</le>一向不喜用人，而拆、寫、
封、貼、通歸自辦。況尚有人情往還，頗覺辛苦。故於前年，已允香港
數弟子之請，決欲往彼。以言語不通，僻居海島，當可安樂，以了餘生。
友人以普陀山誌未經成書，極力挽留，遂於蘇掩關。去年另排歷史統紀
增修本，今已印出，想已請得。普陀志，將欲開印，大約十月當可出書。
現有正信錄一書印出，此書可破拘墟之邪見。今又排淨土十要之原本，
比成時大師節略者，當多五分之二。而又附若干要文，與十要大有輔弼。
大約明年春間，當可出書。<le>光</le>平生率真守愚，絕不肯以大話橕空架子，
以自誤誤人。文鈔中所說者，均屬人各能行，又能現生親得實益者。即
人謂<le>光</le>無知無識，但以愚夫愚婦所行之事教人，亦無所惜。然亦有謂其
合己機宜，由茲生信修持者，亦不乏人。須知佛法，法門無量，欲依之
修持了生脫死，必須到業盡情空地位，方可。否則，夢也夢不著。唯淨
土法門，若具真信切願，加以志誠懇切念佛，則便可仗佛慈力，帶業往
生。一得往生，則已了生脫死，超凡入聖矣。倘不依此法，另修別種法
門，則斷難現生了脫。現生得遇此法，而不注意，將來豈能又遇此法，
而即注意修持乎。是以宜及早注意於此法也。淨土法門，一切世間事務，
均無所礙。但須各盡其分，如父慈、子孝，兄友、弟恭，夫和、婦順，
主仁、僕忠，而已。汝在家中，正好修行。常存除暴安良之心，對人民，
作自己家人想，對兵士，作自己弟兄想，必期於弟兄護持家人。凡所到
處，切誡兵士，存忠恕心，不可稍有擄掠姦淫之事。縱人不知，天地鬼
神為記其功過。或於現生，或於後世，決定要受善惡之報，決定不會有
因無果。民八九年，一軍士楊某，人極忠厚好善。在陝鎮嵩軍中，作營
官，吃長素，能背誦金剛經，日念數遍。在軍十年，打仗四百餘次，通
身大小未帶一傷。初欲告退，以劉鎮華，憨王琨，皆屬同鄉，不許彼退。
一年開往河南打趙倜，彼遂私遁。從茲朝五臺、峨眉、九華、普陀。至
普陀，住法雨寺，與<le>光</le>言及彼之心行。惜無學問，未能闡揚大法，隨機
<pb n="530"/>
利人也。念佛之法，則文鈔具有，此不備說。家中眷屬，均當教彼志誠
念佛，其益大矣。世有愚人，不知佛之所以為佛，每每死執恭敬而不變
通。如吃葷，則不敢念。又如女人月經來，或臨產，則不敢念。須知吃
素最好，吃了葷亦可念。月經來，但常洗滌潔淨，切勿以污手不洗，而
觸經像，及燒香等。洗淨，則無礙矣。女人臨產，要出聲念南無觀世音
菩薩，決定不至難產。縱難產者，肯志誠念，亦決定即產。此話<le>光</le>初不
說，及後聞許多人或生幾天，或開肚皮，或由產死。故常與一切人說，
凡臨產若念，無一難生者。平時必須恭敬潔淨。此時裸露不淨，出於不
得已，有性命相關。但取心中志誠，不必在外形相上論也。若平時，則
必須衣冠整齊，手臉潔淨，方可出聲念。否則，但心中默念，則功德仍
是一樣。故睡眠、洗澡、抽解、或至不潔之地，均心中念。唯女人臨產，
須出聲念。以心中念力微，故難感通。若或鼓力，恐致受傷，故宜出聲
也。汝既欲皈依，今為汝取法名為宗慈。宗，主也。以慈悲心為主，而
行自利利他之事，則可不虛此生，不虛此遇矣。近來人每每好高務勝，
稍聰明，便學禪宗、相宗、密宗，多多將念佛看得無用。彼只知禪家機
語之玄妙，相宗法相之精微，密宗威神之廣大。而不知禪，縱到大徹大
悟地位，若煩惑未淨，則依舊生死不了。相宗，不破盡我法二執，則縱
明白種種名相，如說食數寶，究有何益。密宗，雖云現身可以成佛，然
能成者，決非博地凡夫之事。凡夫妄生此想，則著魔發狂者，十有八九
也。是以必須專志於念佛一門，為千穩萬當之無上第一法則也。

<h2>復王曉曦居士書</h2>
<little>（民國二十年）</little>
　　今年水災，千古未聞，前途危險萬分。汝若得大喇嘛之神通，則不
須慮。否則，當志誠念佛，及觀世音，以作預防之計。密宗一法，真實
不可思議，小丈夫用之，或致未得其益，先受其損。願勿過於攀高，或
可親得實益。否則，頗有危險。顯蔭，得密宗真傳，又通台宗，已是顯
密圓通之灌頂大阿闍黎。凡有從彼受灌頂者，均可現身成佛。而顯蔭死
時很糊塗，<little>（死在居士林，一弟子親見。）</little>咒也不能念，佛也不能念。固
知此法，不如念佛之穩當多多也。
<pb n="531"/>

<h2>復閔宗經居士書</h2>
<little>（民國二十年原名永濂）</little>
　　讀與明道師書，具知為民為法之心，不勝欣慰。凡有犯法議罰，當
須按其罪，並須量其力。若無財力，罰多，則一蹶不振，亦未免傷為民
父母之誼。有力則可，無力則示警而已，庶幾兩適其適。至於寺門改向，
殿亦改立，舊殿之本師石像不能動，又何須慮。正殿既供本師，偏殿豈
不可又供本師乎。此固不須過慮。汝已辭職，若上峰不許，則固宜照舊
整理。但只取簡樸，不取華美。只期大家實信實行，不必定要作何建築，
橕何場面。淨土一法，人人可修，修之均有感應。今人多多皆是好高務
勝，以致或因橕場面，反累實益也。現今之人，一動手先講建築。未知
淨土之所以，便欲遍研大乘經論。或慕禪宗之玄妙，或慕相宗之精微，
或幕密宗之神通。將仗佛力了生死之法，視之若不濟事者。禪宗，縱能
悟，誰到業盡情空地位。相宗，縱能記清名相，誰能真破我法二執。密
宗之神通，及現身成佛，亦實有其事，然非爾我之根性所可冀及。有欲
得神通，欲即成佛，而由茲著魔發狂者甚多。顯蔭，既通台宗，又得密
宗真傳，已是灌頂大阿闍黎。凡所與灌頂之人，通皆現身成佛。彼到死
時，咒也不會念，佛也不會念。在彼平時，心中，語意中，每以法身大
士相擬。到了臨終，尚不如一字不識之老太婆，老實念佛者，為能安然
念佛而逝之為愈也。成都有劉某，妄以一女人為證果，唯此女人之言是
聽。凡有駁者，即絕交不與通函。重慶一喇嘛，謂依彼之法，七日即可
往生。一往生即成佛，並不須再行修習。此種知識，當敬而遠之，勿一
親近，庶不至未得彼之益，先受彼之損。否則，得損處可保穩當，得益
處恐怕在驢年。若明年便屬驢年，則亦可為大幸，恐明年不是，則或至
絕望。

<h2>復傳德師書</h2>
<little>（民國二十年）</little>
　　現在是一極危險之世道，汝發心閉關，以我所見，不如不閉為妙。
汝在關中，不能料理外面事務，倘有強盜，或偷或搶，汝作如何行止。
<pb n="532"/>
現今各處水災，災民逃之四方者，不勝其多。<little>（後來之危險，尚不止此，
恐怕還有大戰爭事。）</little>內有匪類，難免有此種不法之行為。若入關，遇
此種事，將何料理。倘又以閉關招徠施主封關，一門鎖加許多，匪徒必
謂此關和尚有錢，必有不良之想念。是關門上之各鎖，即是招禍之據。
汝既無學問，但以志誠懇切，朝暮課誦，此外立幾時念經。<little>（隨自己身
分。）</little>至於念佛，能按時念亦好。否則，鎮日隨便，不分行、住、坐、
臥、<little>（臥當默念，不宜出聲。）</little>總以念佛為事。然鬚生信、發願、求生西
方，萬不可求來生福報。若求來生福報，即是破戒違法。以念佛法門，
乃是教人求生西方的法門。汝既念佛，不求生西方，又要求來生，是不
遵佛教。此是佛教人必定要依之法，汝不肯依，故名破戒違法。若今生
尚有修持，來生定有世福可享。一享福，必定要造惡業。<little>（今之世道，
亂至如此，多半是前生修癡福者，所釀成耳。）</little>既造惡業，則後來之苦
報，不忍言說矣。<le>光</le>如此說，依否任汝，以後不許再來信。以<le>光</le>
年老，
不能應酬也。

<h2>復寧德恆德復居士書</h2>
<little>（民國二十年皆德晉之弟）</little>
　　現今世道人心，壞至其極。凡聖賢所傳述之道、德、仁、義，孝、
慈、廉、節，均廢棄之。凡古昔所不忍見聞，不肯掛齒者，均極力提倡，
期其一致進行。而男女自由戀愛，裸體相抱跳舞之場，與學校，不知其
數。大學堂，畫裸體畫，以期美術進步。美術固能進步，絕不慮人道退
步，畜道進步乎。汝等均少年，須知好歹，切不可於此種滅倫滅理之邪
說中，中其毒氣。則後來尚可自立於天地之間，而無所愧怍。否則，縱
藝高學博，於已於人，有何所益。汝須知因果報應，了無或爽。雖一時
或未能即見，而過數十年，決無不見者。況死後，及來生後世，凡夫不
得而知者乎。今日世道之壞，由於儒者多不信因果報應，及與輪迴生死。
彼理學家，竊取佛經要義，以宏儒宗。反以佛普度眾生之道，謂為蠱惑
愚俗，而闢駁之。致凡儒者不肯以因果報應，生死輪迴相勸導，大家都
認作若有若無，故世道日益澆漓。具頂天履地之氣概，不隨流俗所轉者，
無有幾人。而歐風一至，胥然風從，變本加厲，故成今日之世道。人情
<pb n="533"/>
如水，禮法如堤，去禮法之堤，能不人欲橫流乎。人欲既橫流，禮法務
力去，故感大水遍發，江堤河圩，到處破壞，幾多人民，被淹而死。有
未死者，無衣、食、住，號寒、啼飢，不忍見聞。縱有好善之士，多方
捐募，卒以人多款少，難以遍及。而江堤河圩，須款更多。若不修，則
由小至大，水盡橫流。若修，則實無此財力。而況盜匪猖獗，南北交仇，
外侮橫暴。此際之人民，真可謂可憐可憫，而無所控告者。汝二人年紀
尚輕，必須恪守舊道德。孝、弟、忠、信，禮、義、廉、恥，八個字，
乃做人之規矩準繩。人若不在此八者上致力，即謂之亡八字。八字既亡，
便是衣冠禽獸矣。人之少年，最難制者為情欲。今之世道，專以導欲誨
淫為目的。汝等雖有祖上陰德，不至大有逾越，然須戰兢自守，庶可無
愧先人。倘不著力立品，受淫欲之戕賊，後來決定無所成就，或致短命
而死。今為汝寄歷史統紀二部，此二十四史中，因果報應顯著之事跡也。
嘉言錄二本，此學佛之要道，修身之常規，宜詳閱之。所言念南無阿彌
陀佛，乃消除業障，轉凡成聖之妙法。果能常念，則心地自然開通，知
見自歸正理，而讀書作事，均有巨益。況今乃患難世道，念之則便可逢
凶化吉，遇難成祥，利益不能盡說，汝且依嘉言錄而行。壽康寶鑒，青
年保身等，看之，則不至隨情欲而冶遊，或手淫也。今之少年，多半犯
手淫病，此真殺身之一大利刃也，宜痛戒之。汝兄德晉，冀汝等由佛法
而敦儒行，早已祈<le>光</le>致書，勉勛汝等。<le>光</le>以汝等或染時派，則與
佛相反，
徒費我心，與汝無益，故不即與書。今汝既知汝兄之厚意，來書求誨，
故只好在要緊處說之。其餘自己肯力行，久則不難漸知耳。須知人、與
天、地，併稱三纔。天地之高厚，誰可得知。人以六尺之軀，何可與此
高厚莫測之天、地、併稱乎哉。良以人，可以繼往聖，開來學，參天、
地、之化育故也。人而不能敦倫儘分，閑邪存誠，諸惡莫作，眾善奉行，
已失人之名義。況專以機械變詐，弱肉強食為心乎哉。是殆豺、狼、虎、
豹、毒蛇、惡蠍、之所不如者，尚可謂之為人乎。常念我語勿忘，自可
漸入聖賢之域，以享仁壽之福矣。正信錄一書，專為拘儒所設，今亦寄
來，祈詳閱之。肯深信力行，則便可無愧於天地鬼神，而為世間之完人。
功名富貴，固不在意。然天相吉人，亦決不至轗軻困難也。汝善思之，
則不虛此生此遇矣。
<pb n="534"/>

<h2>復潘仲青居士書</h2>
<little>（民國二十年）</little>
　　去年慧圓來，言汝修持未懈，欣慰之至。今接手書，知湖南大有有
宿根之人。惜提倡者乏人，故多半不能得入吾佛之門耳。人身難得，佛
法難聞，可勝嘆哉。吳紹詒，從前不信佛法，因閱人生指津等，而背塵
合覺，生信發願，力修淨業。若非宿種善根，何克至此。彼既欲皈依，
當為彼取法名，令彼在佛前自誓皈依即已。又何必由湘而吳，跋涉數千
裡，以求一見<le>光</le>面也。文鈔、嘉言錄、彼曾閱過。即見，豈於文鈔外，
又有口傳心授之秘密妙法乎。若真有口傳心授之法，即是魔王外道，其
人尚遠避之不暇，豈可自輕自辱，而見彼魔王外道乎。況今之時局，岌
岌危殆，何可遠來。但願彼能敦倫儘分，閑邪存誠，諸惡莫作，眾善奉
行，提倡因果報應，六道輪迴。俾一班肆無忌憚者，知善惡報應，如影
隨形。或即生作善作惡，即生受福受殃。或今生作善惡，來生方受善惡
之報。或三生、五生、十生、百生、千萬億生，方受其報耳。理學，借
佛法之奧義，以宏儒道，恐後世之人，悉入佛門，遂妄加闢駁。謂佛說
之三世因果，六道輪迴，皆屬哄騙愚俗之妄語耳，豈真有所謂輪迴之事
乎。以形既朽滅，神亦飄散，令誰受苦，令誰輪迴乎。從茲君子懈其自
修，小人敢於造業，以堯桀同歸於盡，又何必終日孳孳以勉力修持，以
求身後之空名乎。由是之故，儒者多半皆以因果輪迴為荒誕。即有真知
實有，亦不敢提倡，恐人謂彼為俗儒，違背先哲。又或有小豎立，可入
文廟。若提倡此事，則入文廟，便絕望矣。由是大家不是極力闢駁，便
是絕不道及。循至近世，歐風東漸，靡然風從，又復變本加厲，唯恐人
之或有異於禽獸，唯恐人之或有明倫知道者。此之現象，究其根源，實
基於理學破斥三世因果，六道輪迴之學說。徒欲以盡誼儘分，正心誠意，
以為化民成俗之據。而將令一切人不得不盡誼儘分，正心誠意之權，完
全廢棄，而又毀訾。譬如長江大河，由有堤圩，故不橫流。人情如水，
三世因果，六道輪迴之理事如堤。長江大河去堤圩，則決定橫流。人情
若無因果輪迥，而猶以禮自閑者，千萬人中，難得一二。除此上智之外，
孰不以任意縱情為樂乎哉。是以現在欲天下國家好，非提倡因果輪迴不
<pb n="535"/>
可。然此非吾人力所能及。而家庭之間，當極力提倡，以期其漸漸廣佈。
又防兒女或有受狂派之誘惑，而欲得享受一切自由之福耳。其真為生死，
發菩提心，以深信願，持佛名號，以此自行，復以化他之義，具詳文鈔，
此不備書。今為吳紹詒取法名為慧詒，謂以佛法自行化他也。為彭德尊
取法名為慧尊，謂以淨土法門，令若自若他，同得超凡入聖也。為羅遠
澍取法名為慧澍，謂以一生成佛之甘露法雨，普潤一切自他善根也。近
來所印之新統紀，正信錄，彼三人恐未之見。今寄統紀四部，汝自存一
部，餘寄與彼三人。正信錄十餘本，酌量為寄，此書最能破彼拘墟之曲
見。汝處若有抄寫者，宜將所說者抄與紹詒。二人，則止抄普通說者，
但將法名抄出，並書寄去，即已。現在之危，有若纍卵，無論何人，均
宜志心念南無阿彌陀佛，及南無觀世音菩薩，以作預防之計。果能懇切
至誠，必有不可思議之感應矣。

<h2>致謝浴淮居士書</h2>
<little>（民國二十年）</little>
　　昨接潘仲青函，雲汝、與汝母、及妹、皆欲皈依。既發心皈依，必
須認真念佛求生西方又汝母年高，當認真勸其放下一切，一心念佛。若
至臨終，切不可照世俗所行而行。當詳讀飭終津粱，庶不至或有誤彼往
生大事也。汝與汝妹，亦當以求生西方為事，不可祇求現世福樂，與來
生福報也。今為汝母取法名為慧敬，敬而加之以慧，則凡情可以頓斷。
凡情不起，正念昭彰，決定可以往生西方矣。為汝取法名為慧淨，謂以
慧而浴，則塵念消滅，正念清淨矣。為汝妹取法名為慧馨，謂心存正念，
如蓮華之微妙香潔也。當熟閱嘉言錄，則修持方法，並教訓兒女，及敦
倫儘分各道理，自可悉知。飭終津梁，說臨終助念之益。達生篇序，發
明臨產念觀世音之說。以生死二事，為人生最大之事。而生產之苦，實
為女人最大之苦。<le>光</le>昔不說及此事，後由知難產之可憐，故大為提倡。
<little>（臨產要出聲念，倘心裡默念，不但力弱難以感通，或因努力，致有受
傷之虞也。）</little>凡有依之念者，無不立即安然而生也。願汝等令女人平常
念佛，自無此苦。即不念之人，臨產肯念，亦即見奇效。此時但取志誠，
切不可以裸露不淨而見阻，亦不可疑為有罪而不敢念，則於彼母子均有
<pb n="536"/>
莫大之利益矣。

<h2>致郭雨三居士書</h2>
<little>（民國二十年）</little>
　　城隍，乃世之聰明正直者所為。依佛法論，尚在墮落之數。依世俗
看，已是很了不得。汝憾其不列祀典之不幸耶。彼狂人一切聖賢道德均
廢，豈聖賢皆成無依無靠之窮人耶。汝父天性篤實，恐未深知念佛之所
以然。使其深知，當不至或有為城隍之事。即為城隍，豈因世之狂人廢，
而因無城隍之職任也。城隍有大小，如省、府、縣、之地方官。由其享
血食，掌賞罰，故知佛法之人，決不肯為。倘慧力深，則尚可進修。慧
力淺，則殊非嘉兆。以凡夫具足惑業，由以瞋恚心重，故不能謂為勝事
也。汝果能志心念佛，為汝父迴向，使未受城隍職，則即生西方，已受
城隍職，則職滿往生，方為事親究竟一著。須知往生西方，超過非非想
天之天人，尚不計其倍數，況城隍乎。往生，則超凡入聖。城隍，乃鬼
神道中之掌賞罰職而已，仍，在欲界之中。職滿，則或上昇其職，或生
天，或生人中，均隨其業力，而受各種高下之報耳。

<h2>復陳鳳梧居士書</h2>
<little>（民國二十年）</little>
　　人生最苦，是從幼時未遇明師良友，遂至肆意縱情，造諸惡業，所
謂唯聖罔念作狂也。謂其心性本體，可以作聖，由不修省，便成狂愚也。
今汝既知五十六歲來，身、口、意、三業，俱不清淨，而意業更重。良
以意業為主，由意業起善惡念，則身口遂說善惡話，及行善惡事也。今
既知慚知愧，欲皈依佛法，以為前途修持之據。固宜認真敦倫儘分，閑
邪存誠，諸惡莫作，眾善奉行。生信發願，念佛名號，求生西方極樂世
界。便可超凡入聖，了生脫死，所謂唯狂克念作聖也。作狂作聖，只在
罔念克念而已。則從此以後，當兢兢自守，凡有不好的念頭一起，即便
生大慚愧，猶如裸露於稠人廣眾之中，慚愧欲死。如此久久，則壞念頭
自然不起矣。意業一淨，身口亦隨之而淨。三業清淨，念佛名號，其功
德便廣大莫名矣。然三業未淨，尤當志誠念佛，以求其清淨。切不可錯
<pb n="537"/>
會，謂三業不淨，念佛無功德也。今為汝取法名為慧淨，謂以念佛，對
治身、口、意、三業，令其清淨。以期現生業障消滅，福慧增長，臨終
仗佛慈力，往生西方，以複本有之真如佛性。既如此行，尤宜以此勸導
一切。內而眷屬，外而親朋。勸人功德，成己道業，汝宜勉之。

<h2>致陳彥清居士書</h2>
<little>（民國二十年）</little>
　　近來身體想已大好矣。汝年已衰老，兒孫甚多，當以家事號事，交
與兒輩經理。自己作一個一事不理之閑人，日夕於清淨心中，念南無阿
彌陀佛，及南無觀世音菩薩，必定可以現得身心安樂，臨終往生西方。
女色一事，青年尚有所礙，何況衰老之年。汝已皈依佛法，欲超凡入聖，
了生脫死，當斷愛欲。無論老妻少妾，通皆作道友，絕不作夫妻想。令
彼日陪汝念佛，則汝便是他們的導師，他們便是汝的益友，彼此相助，
其益甚大。將來同生西方，同親阿彌陀佛，及觀音勢至，清淨大海眾菩
薩。又復同證真如妙性，同度普世界諸眾生，則何幸如之。又若氣力衰，
宜令汝之夫人，如夫人，及兒媳孫，得暇分班陪汝念。一人念一點鐘，
也不辛苦。汝能念，則隨之念。否則，聽彼念佛之聲，其利益不但於汝
有益，於彼等通通可以消除災障，增長福壽。而況現在是一個患難世道，
倘用此法，令彼等各各以行孝而種大善根，方為真實愛兒孫眷屬之道理。
則汝之身病，實為闔家無病安樂之引導也。此語乃至理至情，如不見信，
請認真試之，自可知其為真語實語也。

<h2>復王慎齋居士書</h2>
<little>（民國二十年）</little>
　　趙冷姑之夫，棄妻戀妓，於世情論，為冷姑之命薄不幸，依佛法論
之，實為大幸。若夫不見棄，則夫妻情愛，兒女糾纏，終日勞碌，便難
念佛求生西方矣。今因夫棄，而得以專心念佛，將使臨命終時，蒙佛接
引，即便了生脫死，超凡入聖矣。其得益全在夫棄上，切誡勿生怨恨，
當生感激。又當以己念佛功德，為其夫迴向，令其速出迷途，早尋覺路。
有此心腸，則愛憎二心，均不得而生，更能得念佛之大效矣。今為彼取
<pb n="538"/>
法名為慧冰，謂其居心，當如冰清潔，了無塵累也。宜將前煉丹運氣之
法，完全丟卻，一心念佛，求生西方，則可不虛此生此遇矣。其念佛之
法則，能看書，則令彼看嘉言錄，及淺近等書。否則，為彼說其大略。
現在國運危岌，天災人禍，相繼而作，宜令一切人同念佛號，及觀世音
號，以為預防之計。

<h2>復熊慧翼居士書</h2>
<little>（民國二十年）</little>
　　禮云，儗人必於其倫，何可云中國聖人再出乎。此種詞氣，以後切
不可用，用則彼此有過，汝須慎之。汝父母年高，正當婉勸吃素念佛，
求生西方。既知此之法門，忍令吾親不蒙其益乎。當令，兄、弟、姊、
妹、妻室、兒女、親戚、朋友、與一切相識之人，同修淨業。以此功德
迴向汝親，決定可以高登九品。汝欲皈依，於著名處，絕無一見屈之字，
按理決不可許，以許則成彼此慢法之罪。須知皈依，與世間拜師相同，
世間拜師，豈可但云謹啟乎哉。昔清世祖，與玉林國師之門人，<little>（茆？）</little>
溪森書，尚云，法弟行癡<little>（世祖法名）</little>和南。彼皇帝也，與同門書，尚
如此。汝欲皈依，與儗欲皈依之師，但云謹啟，則失禮之極。行路欲問，
尚須拱手，或作揖。況欲資之以了生脫死，超凡入聖，而只以謹啟了之，
其可乎哉。真信佛法之人，見一切僧，尚行禮敬，況於最初對所皈依之
人乎。若親身皈依，須磕數十頭，跪一點多鍾。即方便說，不陞座，亦
須磕十餘頭。然觀汝書，語頗虔誠，且為原諒。而復為汝說明者，非求
汝恭敬也，欲汝知佛法尊貴，以期親得實益也。泥塑木雕之佛，若作真
佛恭敬，則便可超凡入聖。若仍舊以為泥木，則其罪有不堪言者。欲得
佛法實益，當向恭敬中求。汝能依此而行，則其利益，唯佛能知。今為
汝取法名為慧翼，謂本具佛性，非慧莫知，倘常以智慧輔翼之，則煩惱
自可漸斷，佛性自可漸顯矣。然欲斷欲顯，唯念佛一法，最為直捷。當
詳閱嘉言錄，文鈔等，則其修持之法，自可知之。須知欲學佛，必須先
從敦倫儘分，閑邪存誠，諸惡莫作，眾善奉行起。倘所行所存，與佛相
悖，則縱終日念佛，其利益甚小。如種嘉禾於沙？之地，則難得大有收
成。但常念佛，自可了無所憾矣。現今之世，危險之極，倘能至心常念
<pb n="539"/>
佛號，兼念觀音聖號，則必能逢凶化吉，遇難成祥。肯息心閱文鈔等，
則亦可以備知修持之道矣。

<h2>復朱南圃居士書</h2>
<little>（民國二十年）</little>
　　大悲咒，若懇切至誠念之，即有不測之感應。若向學密宗者求其讀
法，亦非不可。但學密宗者，多多不注重於念佛求生西方，或恐為彼奪
其現生往生之志，以期現身成佛耳。現身成佛，談何容易。若認做決定
實能，則恐佛尚未成，魔已先成。以凡濫聖，躁妄虛誇之流，多多犯此
種病，不可不知。閉關修行雖好，在家固宜隨緣隨分，自行化他，為最
合機，何必以閉關為事也。若有家纍，強欲閉關，反為障礙。所言預錫
珍秘，不知淨土法門，絕無所秘。若有口傳心授之秘，<little>（竭誠盡敬，為
學佛之無上秘法，當為一切人說之。不致力於此法，即是捨本逐末。）</little>
便是魔外，不是佛子矣。密宗，則有秘傳，然不若淨土之為直捷穩當也。
汝勿以現身成佛等大話自期，則必能仗佛慈力，帶業往生。若欲現身成
佛，或恐佛未能成，往生亦不可得，則兩頭成空，為可慮也。鄒華棣，
華松，既能篤修淨業，則是宿有淨土善根。今為彼二人各取法名，華棣
法名慧榮，華松法名慧貞。智慧光榮，則可以自利利他。智慧堅貞，則
不至見異思遷。世間聰明人，多多不自量，視淨土法門為等閑，而欲於
仗自力之各種深妙法門，得其巨益。卒至但識教義，未能心得，縱有心
得，亦不濟事。棄易求難，弄巧成拙，聰明人十有九個，犯此心病。不
被此等知見所轉，又能教倫儘分，閑邪存誠，諸惡莫作，眾善奉行，是
為真佛弟子，決定現生可以了生脫死。祈將此話，令彼視之。

<h2>復李自初居士書</h2>
<little>（民國二十年）</little>
　　汝已受戒，已有文鈔、嘉言錄、依之修持，便可不負此生，又何必
要訪道於明師乎。須知佛法，猶如大海，誰能一蹋到底，一口吸盡。但
肯依信、願、行、之念佛法門，決定可以仗佛慈力，帶業往生。一得往
生，則已得了生脫死，超凡入聖矣。此之一法，乃如來普度一切若凡若
<pb n="540"/>
聖之無上大法。若不專修此法，而欲於若禪、若教、若密、若律、各種
法門而了生死，漫說現生不得了，誠恐千生萬劫尚難了。以此諸法門，
通須斷盡煩惱，方有了生死分。汝謂致書往來，指明一切修行之正路，
文鈔、嘉言錄、豈非所指之路。但依之而修即已，又何須用信重指耶。
文鈔等汝尚不依，又何能用信重問重說，反於最少言句中，即肯依之也。
汝果依文鈔而修，管保即生往生西方。若於此法之外，欲得了生死之實
益，夢也夢不到。汝肯依我所說，即與皈依無異，亦不必又取法名，方
為皈依也。凡稱上人，以不敢直稱，則云上某下某。汝自稱法名，也稱
上常下樂，則成胡說巴道，自高自大，不可不知。<le>光</le>老矣，不能常與汝
復信，切勿常來信。若欲請經書，當向弘化社請。

<h2>致羅世芳居士書</h2>
<little>（民國二十年）</little>
　　八月間，了願大師自福州來，言及居士富室子弟，年甫及冠，不於
聲色貨利攖心，頗好佛法。惜其未遇真實知識，祈與汝書，並將所有流
通要書寄去，當可得其門路，<le>光</le>諾之。繼思人未有字來，我即寄信與書
去，人或疑我為攀緣，是以未寄。近彼由上海來，言汝與彼信，說<le>光</le>未
與汝書，又復再祈寄書，故不得不與汝書也。福州皈依者，當有三四十
人，<le>光</le>絕不無事與彼書，亦不募彼作功德也。唯羅鏗端，屢屢請書，閑
有信札來往。此外均只祈皈依，復函叮囑而已。人之成德立業，端在少
年能立志與否。汝生長富室，宜將富貴習氣，盡情擺脫，方有學道了生
死分。否則，聲色貨利，燕朋邪友，乘閑而入。雖欲希聖希賢，學佛學
祖，不可得也。欲學佛法，先須盡己職分。不能敦倫儘分，閑邪存誠，
諸惡莫作，眾善奉行，縱學佛法，亦難得大益，以心地未能良善故也。
果能如上所說，是名善人。如地基堅固，萬丈高樓，任意建築，決無傾
頹。末世眾生，根機陋劣，欲以自力悟明心性，斷盡煩惑，以了生死，
千無一得。當依淨土法門，信願念佛，求生西方，則仗佛慈力，帶業往
生，是為萬修萬人去之最直捷穩當法門。必須先要將此法門之所以然，
瞭然於心。若有餘力，再去研參一切經論，各種法門，均可為此法門之
助。徜此法門未知所以，便隨意研究其他經論，並親近各宗知識，則於
<pb n="541"/>
做大通家，及種未來善根，則誠有之。若欲現生了生脫死，恐夢也夢不
著。<le>光</le>一向直心直口，只期有益於人，亦不怕人謂我無知無識。只知念
佛，故於有緣者，皆如是與彼說之。汝雖不相識，然以了願師再三祈求，
故亦與汝說之。今令弘化社，將所流通之書，與汝各寄一分。汝肯看，
則存以自看。否則，送有學問能恭敬者看，亦甚好，非強汝以必看也。
如或欲請以送人，亦可向弘化社請。此弘化社所請於外之書，但算紙、
及印工之價，一切繳用，均不派於其中。如不知，當問鏗端，自可悉知。
近來災禍莫測，果能志心念佛，並念觀音，決定可以逢凶化吉。祈以此
與一切人說之，則其利大矣。

<h2>復郭介梅居士書</h2>
<little>（民國二十年）</little>
　　接手書，並務本叢談，知閣下乃有心於世道人心者，不勝欣慰。所
言俗間訛傳諸事，總因善根淺薄，惡業深重所致。鄉俗無知，只欲死後
不受罪，有錢用。致有不明教理之俗僧，偽造壽生經，投其所好。遂至
本彼貪財，及唯求自利之劣心，不惜多金，以還壽生錢。又復寄庫，以
期其死後受用。不知受生，乃隨善惡業，豈向曹官借錢以買生乎。在生
若肯修善，死後自有受用。若不修善，雖子孫為彼焚化之衣服錢財，亦
不得受用，被強有力者搶奪而去。此且約平常不念佛人說。若念佛人，
在生一心念佛，求生西方，臨終自會蒙佛接引，往生西方，了生脫死，
超凡入聖。何可不求生西方，唯願死後做鬼乎。真是不知自重，要討下
作事做，要永在生死苦海，不願出離，其愚何其如此之極。又女人家，
每疑生產有罪。而無知劣僧，遂偽造血盆經、血盆懺。女人聞此，喜出
望外，個個人都要念血盆經、拜血盆懺、破血湖。直是以小兒戲，為滅
罪脫苦之據，可嘆孰甚。女人之罪，在於不孝父母公婆，不敬丈夫，不
以厚道待僕使，不以善道教兒女，及不時洗濯，致有沖犯。當以至誠恭
敬念佛，以期消滅往業，洗心滌慮，不作後愆。以娑婆動多罪愆，決志
往生西方，方為正理。何可不在自心懺罪過，專靠偽經懺滅罪過乎。既
信佛能度苦，何不念佛所說之大乘經，如金剛經、彌陀經、心經、大悲
咒、往生咒、及法華經、楞嚴經等，以期滅罪增福乎。焰口，乃濟孤要
<pb n="542"/>
法，反不相信。而群以破血湖、破地獄、為必不可不作之佛事。自己不
得真利益，反令知世理而不知佛法之人，謂此即是佛法。因茲生出種種
謗法之胡說巴道，尚自以為是，一班瞎子，反奉為圭臬。如古文中，劉
伯溫，書劉禹疇行孝傳後一篇文，可知偽造血盆經者，罪大彌天矣。至
於念佛之人，臨終大家同聲念佛，令其正念昭彰，即得隨佛往生。土地
神前，何須三天送飯，以期其寬待，勿復苛虐治罪，真成癡人。如人已
被大總統擢用，其人家尚向警察兵，祈求寬恩厚待，豈非笑話。眾生業
重障深，凡佛、菩薩、善知識、所說之法，多不信奉。凡邪魔外道所說
之法，則如蠅逐臭，蟻聚烏合，而相追逐。究其結果，能得人天小福報，
斯為萬幸。多有以邪道為佛法，斥佛法為邪道者，則縱令不於現生遭國
法，其死後之永墮地獄，乃萬無一失也，可不哀哉。願閣下大聲疾呼，
以醒夢夢。<little>（其二）</little>大著略翻翻，未能齊看。其中亦頗有錯訛，餘均未
措意。二十二頁後幅三行，四行，情狀。情，作形，則遺本逐末矣。情，
即心識。狀，即形相。此殆記不清之所致。又此頁，及下頁，輪迴之回，
多作迥。<little>（此系排字版者不留心，校者未詳審。）</little>當為重校改正，再印則
更有益矣。又凡白話中，舉佛經儒書中話，當先出原文，再用白話演之，
則根據分明，人易領會。若即用白話說之，益則仍舊，人難執守，故曰，
言而無文，行之不遠。<le>光</le>近來諸冗叢集，不能為閣下效尋行數墨之勞。
然其效之之心，固頗殷切，故為略陳一二爾。

<h2>復齊用修居士書</h2>
<little>（民國二十年）</little>
　　佛光社文，意似可取，文頗蕪朴。易師與汝，均以為好，殆以人情
之愛，並其文之不好亦為好耶。至謂皈依之說，切恐汝後來有悔，故不
敢應允，今既又說，只好將錯就錯，迨其深知其錯，不妨以為路人。或
又令反從而師之，亦無不可。今為汝取法名為慧懋，謂以智慧，自勉勉
人，必期於敦倫儘分，閑邪存誠，諸惡莫作，眾善奉行，生信發願，持
佛名號，求生西方。果能如此實行，則可不孤佛化，不負己靈，為一鄉
之嚮導，作後學之南針，則何幸如之。

<pb n="543"/>
<h2>致戚友卿先生書</h2>
<little>（民國二十年）</little>
　　日前陳豫堂來函，言汝父女二人，均欲皈依，祈為取法名，並示修
行法則。又言汝素知醫，及地理，賦性仁厚。汝女守貞修行，現汝女接
汝到彼庵中修行。汝已七十，來日無多。當認真生信、發願、念佛聖號、
求生西方。凡家中家計，並兒孫之事，皆當置之度外。譬如我於六十後
就死了，那兒孫還不是一樣做人。我今只管念佛了生死，他們既不能替
我了生死，我豈可因他們誤我的大事。能如此設想，自然就會一心念佛
了。汝女梅菊，守貞修行，接你到庵，彼此互相輔助，同修淨業，以期
同生西方。須知佛法，法門無量，通通皆須做到業盡情空，方可了生脫
死，其難也難如登天。現在全世界，恐亦難有幾個做得到的人。若志誠
懇切念佛，求生西方，無論什麼人，都好往生西方，了生脫死。唯有不
生信，不發願者，不能生。若有真信切願，無一不生者。此之一法，乃
完全是仗佛慈力加被接引耳。譬如坐火輪船過海，是仗船力，不是自家
的本事。汝父女二人，當依我語，則可不虛此生此遇矣。今為汝取法名
為德慶。汝名餘慶，乃世間之慶。今念佛求生西方，是以佛德為依歸，
其為慶也，非佛莫能宣說。梅菊，法名德淨，謂以身、口、意、三業清
淨念佛，以期往生淨土，永離眾苦，但受諸樂也。印光文鈔、嘉言錄，
想有送汝者，當過細看，依之而修。若無，當函向蘇州護龍街穿心街，
報國寺，弘化社請。今為附寄仿單一張以便自看，或令人看。又阮門戚
氏，想亦是汝妹，今為彼取法名為德正。謂決定念佛求生西方，是為了
生脫死，最為正大光明之路。切不可聽無知識者，煉丹運氣求長生，及
還壽生、寄庫、求做鬼之，邪知邪見，枉用工夫，失真利益也。前所說
之話，祈與彼說之。人生七十古來稀，是一千多年前唐朝的話。七十歲
的人，切勿將念佛作泛泛悠悠的事體，則可決定往生矣。

<h2>復習懷辛居士書</h2>
<little>（民國二十年）</little>
　　汝既知念佛之益，當從此加勉，自可得其一心。然念佛一法，注重
在信、願、行、三法。只知念而不生信、發願，縱得一心，也未必得住
<pb n="544"/>
生。果具真信、切願，雖未到一心不亂，亦可仗佛慈力往生。外行人，
多多以求悟，求得種種境界，而不以決定求生為事，即所謂捨本逐末也。
何以故。以悟到極處，若未斷盡煩惑，仍然是六道輪迴中人。倘得往生，
比悟到極處，而未斷盡煩惑者，其高下有若天淵懸殊。汝欲早識妙因，
亦是好心，亦是不深知淨土法門之外行話。你且死心蹋地念去，自可得
真實利益。然自既幸聞此法，忍不令父母、兄弟、姊妹、妻子、親友、
及一切人，同聞同修，同得往生乎。甲三居士，宿有慧根，聞汝一說淨
土，及看文鈔、安士全書，即能信受奉行。然猶以未見<le>光</le>為憾，此猶是
信道不篤之現象。淨土法門，乃極難極易之法門。說其難，則大徹大悟，
深入經藏者，尚不信。說其易，則愚夫愚婦，至誠懇切念，即能臨終現
諸瑞相，往生西方。彼大徹大悟，深通經論者，猶不能望其肩背。良以
一則棄佛力，以專主自力。一則專仗佛力，而由佛力以引發自力。以佛
力、法力、自心本具之力，三法契合，故得超凡入聖，了生脫死也。此
法最要在信願。有信願，則決定肯認真修持。肯修持，則即可得往生之
益。非如禪宗、密宗，要常有善知識教導。否則，或恐入於魔道，則佛
也難救矣。但依<le>光</le>所說而行，決定不會有危險，及不得實益之慮。若年
輕家富，世道太平，來南亦可。既老且貧，又復荒亂，來則反與修持有
障礙，便失素位而行之真跡矣。

<h2>復胡奉塵居士書</h2>
<little>（民國二十年）</little>
　　學佛之人，當具遠見。若只知目前三尺地，則無往而不途窮路盡也。
吾國二十年，互相殘殺，究竟誰是賊，誰不是賊。殺彼，彼豈任汝殺乎。
將犧牲兩方面兵民之性命，以博一為國為民之空名耳。人皆如是，我亦
如是，又何貴乎學佛也。吾國之互相殘殺，尚是表面，實則自截自己手
足與頭顱也，尚嫌其不痛快而助之。名則可震驚俗耳，實則必痛爛天心，
此事斷不可以助其鬧熱也。至云土匪如毛，若不設備，不能安居。則可
令當地之人，集一自衛團，凡年少氣勇之人，均令彼知此系裝威作勢，
令匪聞名不來耳。若奮其勇氣以殺匪，則必結深仇，後來必有屠戮吾村，
掘發吾村各家之祖墳耳。無論老幼男女，通通常念觀世音菩薩，以祈陰
<pb n="545"/>
相。果大家知好歹，肯依此辦，則即防匪為修道，其功德利益，何可思
議。若大家通以瞋心毒手，以期取快於一時，則欲哭也無淚可流也。<le>光</le>
之意見如是，不知居士以為何如。以後切勿再來商酌此事，以局外之人，
何能為不同心者計畫進策也。不孝有三，無後為大，此對不盡人事者而
言也。若已娶而不生，則固非不盡人事也。吾鄉一居士無子，多方祈禱
均不應，遂娶一妾。而妻妾不和，頗生閑氣，又不生。一友為計畫，擬
於遠鄉娶一妾，不來家中，每年其友來往一二次，以期生子。有以此事
告<le>光</le>者，<le>光</le>聞之，不勝慨嘆。近來人心壞極，男女自由戀愛，幾
成公開。
以一少年女子，獨居於數百里外，此女不生外事，即是大賢，恐百千人
中，也難有幾個。況此一女，乃自成一家，尚須用人，其費用頗可觀。
幸而生子，好譏議者，必有暗昧之污衊。不幸而又不生，則此女一生孤
寂，其夫一生供給，真成自投牢獄，為女作奴，可不哀哉。此種計畫，
總因為名而起，以為無子乃系無德，有子則人便不以為無德也。名之累
人，一至於此。我但盡我之分，一切不計，方為樂天知命。命本無子，
積德以求，求而不得，有何所憾。今之打倒父子夫婦之倫，以自由愛戀，
男女裸而抱之跳舞者，非其父母所生之兒女乎。此種兒女，還是無有為
好。<le>光</le>兄弟三人，<le>光</le>最小，二兄皆無子，其門遂絕。<le>光</le>
聞之，不勝欣慰，
以其以後不會有造惡業辱祖先之子孫故也。此種事，豈但吾鄉有之，或
有與吾鄉抱同情之感者，亦可以稍解其懮悶也。而況修行之人，不願血
脈相續。龐居士，男不婚，女不嫁。彭二林，一生宏法修淨業，其妻生
二女，無子，亦不娶妾，亦不令侄子過繼。以彼志在往生西方，不願續
由淫欲而生之子孫也。吾人縱不敢高攀於龐，彭二林之芳規，可以自守。
又何必設此種極危險之計畫，而必欲得之也。或曰，汝如此說，過於不
近人情，忍令祖先墳墓，無人拜掃奉祀耶。則曰，與其娶妾，而被人譏
以暗昧，則何如到育嬰堂，抱一個龐厚福態的為子，為兩全其美。彼無
人養，我養之為子，即救彼之命。亦可代我奉事先人，亦令彼之先人，
不至痛其子孫之填溝壑也。此義舉也，人以為螟蛉，螟蛉有何愧哉。

<h2>復鮑衡士居士書</h2>
<little>（民國二十年）</little>
<pb n="546"/>
　　重重災病，總由宿業深，而現行不謹所致。人生欲得無病健康，必
須極力節欲。欲事一多，則種種毛病悉皆發生。世人以行欲為樂，不知
樂只一彈指頃，苦便一生常膺也。汝宜息心念佛，並念觀音，將己妻妾，
作道友想，相敬如賓，不使起一欲念。如是久久，則諸病悉可全愈矣。
若病已全愈，猶不可即行房事。須大強健後，為繼嗣故，偶一行之，則
必能生育，而且龐厚聰明，無諸疾病，此系先天之培植也。若不知此義，
則自己妻妾，並所生兒女，均無強健無病之幸福矣。此語亦宜與妻妾說
之，此求諸己者。至於念佛，乃求諸佛者。己不節欲，佛也不易保佑。
己肯節欲，再加至誠念佛，定規會諸病不生。所言吃素，原為憫彼痛苦，
養我仁慈，油、與肉、有何分別。肉湯亦當不食。然眾生根性不一，能
常素，則令其常素。否則，令持十齋、六齋、食肉邊菜耳。此乃為不能
吃常素之方便法，非實義也。汝既以病苦之故，愍念眾生之苦，當吃淨
素，勿以口腹，為心性累。凡屬有知覺者，皆不宜食。雖無知覺，然有
生機，如各種蛋，亦不宜食。牛奶食之無礙，然亦系取彼脂膏，補我身
體，亦宜勿食。黃豆、豆油、補料最多，宜常服之。早間粥中，宜下磨
破之黃豆。平常食油，專用豆油，校比豬油，補力更大。何苦用錢買禍，
<little>（以食肉欠殺債，故云買禍。）</little>而求補益耶。吃葷之人，若肯吃素，定
規會少病強健。以肉食有礙衛生，素食有益衛生故也。蝦醬最毒，萬不
可吃。以做時，係於海邊掘一大坑，於五六月間，撈諸蝦子，及諸小魚，
倒於坑中。烈日曬之，全坑發滾，臭聞數裡。凡蠅、蟻、蛇等，好是味
者，皆自投入悉死之。待其發透，用磨磨過，裝簍發賣。吃葷之人，當
做寶貨，可憐可憐。此系一僧，見其做法，為<le>光</le>說之。汝既吃素，縱不
能令全家吃素，當令少吃。不可買活物到家中殺，家中日日殺生，便成
殺場，大不吉祥。

<h2>復楊樹枝居士書四</h2>
<little>（民國二十年）</little>
　　<le>光</le>無狀，自光緒七年離家，至今已五十年，依然故我。業障未消，
道業未成，無面目以回本鄉。雖前承陳柏生、劉雪亞、二督師，函勸回
秦，但自愧實甚，不肯應命。以致先祖墳墓，並父母墳墓，均未能一往
<pb n="547"/>
禮拜。不孝之罪，直無可懺，每一思之，汗為浹背。居士秉救濟之婆心，
行平等之法行，不以寒舍為辱，而一為觀察，可謂屋烏推誠矣。又復往
視<le>光</le>之祖塋，則所謂老吾老以及人之老。<le>光</le>閱至此，不禁潸然慘
淒者久
之。然而<le>光</le>之為人，絕不願留虛名以污人耳目。但期臨終仗佛力以往生，
則所願足矣。至於行履，有何可上紙筆，著述亦無。文鈔，自徐蔚如排
印後，則隨順人情，為之流佈。自十五年中華書局增廣文鈔版排好，此
後所有隨便應酬之作，概不存稿。吾鄉同輩，已經死盡。趙士英乃後生，
得其傳聞，而一片明月照九州之偈，亦非<le>光</le>作。<le>光</le>之為人，不傲
不諂，
視一切有勢力無勢力者，亦無二致。居士既抄趙士英之記，今仍寄回，
亦不修改，以不願留此丑跡於世。若即將此紙撕滅，竊恐居士謂不近人
情。今人每每求諸名人，為己父母，及為己作諸傳記，以期留身後之名
耳，<le>光</le>頗以此為恥。不但<le>光</le>自己不求人作，即<le>光</le>
父母，亦不自作，況求
人乎。縱能名滿天下，還能以此了生死否。以故<le>光</le>之名心，淡極淡極。
每見求人譔文者，心輒痛息。以故常曰，世間人多多都是好名而惡實。
<le>光</le>豈惡名哉。以無實之名，實為大辱，故不願有此空名也。<little>（其二）</little>
凡
事當按自己之職分，以為計慮。明知其不可，而又常欲為之，豈非無事
生事，徒擾心神，有何益乎。汝之所問，汝已知其不能，何又問我，我
豈能越理教汝乎。況今之學佛，甚為便利，不似昔年，非出家，遂難聞
法修行也。現今郵政大通，在處之經，皆可請致，天下知識，均可請教，
何必出家方能修行乎。須知今曰出家，反不若在家居士之有益。以法弱
魔強，惡徒邪黨，常懷欺僧奪產之心。若處山林寂靜之處，則小人竟為
奪數升米，幾件衣，幾圓錢，而行打殺，其危險非古昔所有。即在城市，
亦難免無人事往還。誰能一事不為，安受供養乎。<le>光</le>以無能之人，在普
陀二十餘年，只以隨眾吃飯而已。自民七蔚如印文鈔以來，亦是終日為
人忙。汝意謂出家便一無所事乎。不知出家，若橕持道場，宏揚佛法，
其事更多。即作自了漢，而所須衣食，總須經營，日食三餐，當必料理。
若不修持，尚多閑暇，若勤修持，則忙無已時。汝欲受皈依，當於佛前
禮拜自受。今為汝取法名為慧懋，謂以佛法自勉勉他，以期敦倫儘分，
不悖佛教之人乘天乘，信願念佛，實行佛教之橫超法門。任是佛菩薩現
身，亦不肯離此二途，另修別法。則雖未能得佛心，卻實能夠仗佛力。
<pb n="548"/>
末世眾生，不以信願念佛，求生西方，萬難了生脫死。且勿以不能遍研
大乘經論，遍通禪、教、律、密、為欠。倘置淨土一法，縱能遍得經論
之奧，遍通諸種法門，或恐了生脫死一事，尚在未來不知經若干世若干
劫也，說甚父母許不許。<le>光</le>一向不贊成人出家，況今之亂世，多半都以
俗欺僧乎。至於受戒，不妨亦在佛前多多懺悔，自誓受之，如文鈔中與
福賢女士書所說。然無論受戒不受戒，既皈依三寶，必須持此五事，不
敢有犯，方為正信佛弟子。若以未受五戒，於此五戒不須注意，則尚不
足為正人君子，況佛弟子乎。諸惡莫作，眾善奉行，一切善法悉宜修，
一切惡法悉宜斷，是為佛教之略戒經。今之世運，壞至其極者，以儒者
破斥三世因果，六道輸回，為佛騙愚俗之說。故儒者均不以三世因果，
六道輪迴為訓，以致善無以勸，惡無以懲。及乎歐風一來，則靡然從之。
使大家都知有三世因果，六道輪迥之事理，則何至互相殘殺，以致殺劫
永無了期也。嗚乎哀哉。<little>（其三）</little>汝兄立田，天姿甚好，惜其未學。然
已大半輩子過了，無可成就，只好一心念佛，求生西方。彼妄想甚大，
欲一年兩年修行，即得五眼六通，又欲知父母之究竟苦樂。此種話，雖
是一片慕道報恩之心，若不為說破，後來或致著魔，可怕之極。彼既欲
報父母恩，應當一心念佛，代父母懺悔業障，求佛加被，令其善根增長，
一心念佛，求生西方。又當自己多方奉勸，冥<little>（指求佛加。）</little>顯<little>（指自
勸。）</little>兩種，誠心誠語，庶可父母遂生信念佛矣。肯念佛求生西方，則
臨命終時，仗佛慈力，往生西方，便已超凡入聖，了生脫死矣。不如此
為父母謀，而欲知其苦樂以度，則何如未去世以前便度之乎。老實人，
只好做在家居士，隨分隨力修持，若出家則更不能修持矣。祈與彼詳細
說之。今為彼取法名為慧勖，勖，亦勉也。以敦倫儘分等，及信願念佛
等，自勖勖人，其功德利益，無量無邊。切不可妄想得道得神通。但一
心念佛，復以此勸人，則雖不得道，尚可勝於得道。以往生所得之利益，
比得道更大。況盲修瞎煉，多分會著魔發狂乎。祈認真為彼詳說。否則，
或有危險也。<little>（其四）</little>末法時世，邪魔外道，不勝其多。此韓魔子，不
問彼之如何修持，只一五教大同四字，即可知其底裡。外道皆仗幻術以
欺世欺人，一班有眼無珠者，見其神通廣大，遂以身命皈依。若真知道
理之人，當遠之不暇，尚欣羡而懷疑欲皈依乎。此即楞嚴經，想陰十魔
<pb n="549"/>
之流類。鄉愚以能見神見鬼為希奇，而不知其為彼之邪術以惑人也。汝
於彼魔子，尚欲問其前生，則汝已被彼吸動。黃冠雲者，亦魔妄說耳。
汝既由黃冠中來，何以從初即不喜彼修煉之事。汝須知妖魔鬼怪，都有
神通。<little>（是妖通，非真神通。）</little>愚人見其有神通，遂謂是菩薩，則入彼魔
網中矣。既是真有神通，何以從之學者，發如此之狂。而況彼之所說，
與所立之名詞，通非佛法中所有者。彼謂彼是真佛法，乃一切外道公共
之騙人根據，說此話，即可知其是魔。佛所說法門無量，法法皆真，善
知識，隨己所知所得者提倡，只云逗機與否。若曰，我之法真，別的通
皆非真，其人不問而知其為魔。汝實心中無主，幸彼等現出敗相，尚心
疑不決。使彼學者不出敗相，汝能不拜彼為師，而欲得彼之神通妙道乎。
某師既學圓融，令人吃肉打佛，便為圓融。即令人吃己肉打己，亦是魔
力發現，況彼殺了也不肯說此<little>（吃己肉，打己。）</little>話乎。須知傳揚佛法
之人，必須依佛禁戒，既不持戒，何以教人修持。彼見志公、濟顛、皆
有吃肉之事。然志公、濟顛、並未膺宏揚佛法之職，不過遇境逢緣，特
為指示佛法之不思議境界理事。而任法道之職者，萬萬不可學也。而且
彼吃了死的，會吐活的。某等吃了死的，連原樣的一片一塊也吐不出，
好妄學，而且以教人乎。住持佛法之人，若不依佛制，即是魔類。況彼
魔子是魔王眷屬，完全不是佛法乎。今之此種，到處皆是，而無目之人，
如蠅逐臭，樂不可支，亦只可隨他去了。何以故，彼之勢盛人眾，倘按
實說，不有明禍，必有暗禍，勸人亦只可勸其可勸者耳。彼已喪心病狂，
勸之必致反噬。汝若看過楞嚴經中想陰十魔，<little>（五陰魔境，唯想陰，最
多後世魔子所行之事。）</little>則此魔子所現景象，豈有動心懷疑之事乎。然
汝亦有魔之氣分，此氣分不去，後來亦會發生魔事。一為自是，汝為人
司書啟，寫的字，許多無學問的人都不認得，是尚是利人利物之人之心
行乎。使我不說破，則畢生如此，不知要誤多少事。即不誤事，令人費
盡心思的猜度，自己折福也否。馮夢華，一老探花，曾做過安徽巡撫，
後來專門辦賑。所寫之字，平常人，認不到一半。一年與我寫來，我即
說彼之過。後與我寫，則用楷體，問及與人，猶是照舊。其人頗厚道，
而兒子孫子通死完，過繼的孫子也死。彼八十四歲方死，死時重孫始三
四歲。一生要以字顯高尚，猶是多年辦賑，到底只落得一家有五六個寡
<pb n="550"/>
婦，只有一個三四歲之重孫，可不哀哉。二則我慢貢高，汝前為汝兄求
皈依之信，末後署名，只云謹啟。夫求皈依，是什麼下作不堪之事，不
宜施其恭敬，而作此種反不如行人問路之禮貌乎。行人問路，尚復拱手
請教。汝代求皈依，只一謹啟，一如問路不拱手，但曰請教耳。則其視
皈依之事，及與所皈依之人，乃一文也不值了。今以魔子事問，又是謹
啟。我若不說破，汝畢生便墮在我慢貢高中，尚不知其非，久而久之，
以致著魔。汝有禮貌，於我何加，汝無禮貌，於我何損。但以汝既以我
為師，豈忍不治汝病，而負我之職分乎，故為此說。若認做我求恭敬，
呵責汝，則其著魔也，當不在久。此信勿令別人看，免得魔徒造口業。
<little>（此系最初之復信。）</little>

<h2>復李印泉居士書</h2>
<little>（民國二十年）</little>午前來函，初抽出看過，即作復，並令將書五包捆好，交與來人。
後將尊書歸函，方知內有尊片。穿心二字，<le>光</le>意以為甚好，若改作傳心，
或致好議者，以<le>光</le>為自負，妄充傳佛心印之人，則反為不美。<le>光</le>
所歉者，
心被業障，絕不能穿。使其果穿，則便以己之穿，令一切人皆隨之而穿。
且無痕跡，縱好議者，亦無處置喙。

<h2>致高契理居士書</h2>
<little>（民國二十年）</little>
　　汝母七十一歲，來日無多。須為家中眷屬說，大家日常在母前換班
念佛。何以故。以彼等平常若不念佛，到汝母臨去時，也不肯念。平時
念慣了，到時就會念。要把飭終津梁請一本，寄到家中，令他們看，就
曉得人到臨終如何有益，如何有損。既知世俗所行，通是落井下石之事，
便不至也以此事為孝，而令親不得往生，反加墮落也。今為汝母取法名
為德超，謂以一心念佛，即能超出三界，高登九品寶蓮也。切戒勿求來
生人天福報，若有求來生之心，決定不得往生西方也，此事要緊之極。
能成就親生西方，即是成就親作佛，其功德極大無比。若破壞親之正念，
令不得往生，其罪過亦極大無比。汝其志之。

<pb n="551"/>
<h2>復李樹棠居士書</h2>
<little>（民國二十年）</little>
　　前日由北平刻經院轉汝手書，知頗有信心。今為汝取法名為慧蔭，
謂以智慧，稟受如來念佛法門，以自蔭蔭人。令彼熱惱所逼迫之眾生，
同得受其覆被，而得其清涼於現生，了生脫死於此世也。但依嘉言錄修
持，其決定可以得究竟之利益。然須勿學外道煉丹運氣等法，若先曾學
者，當完全丟去，方有實益。又須令家中眷屬，及外邊一切有緣之人，
均當令其志誠念佛。果肯真實念，則現生必能逢凶化吉，臨終決定往生
西方，其為利益，何能名焉。又須各各敦倫儘分，閑邪存誠，諸惡莫作，
眾善奉行。提倡三世因果，六道輪迴。令一切人，皆存好心，說好話，
行好事。念佛人能如此，則為真佛弟子。汝數千里寫信，何得於地址字，
尚復潦草，不恭楷，或致誤事。只此一事，可知汝作事多分不認真也。

<h2>復馮偏四鄭圓瑩居士書</h2>
<little>（民國二十年）</little>
　　三四日前，接來函，並匯洋一百圓，已收到，勿念。即日弘化社，
為諸位寄書三十餘包，想已收到。以冗事無暇，故未為復。竊以末法眾
生，根機淺薄，匪仗佛力，決難了脫。是以必須抱定信願念佛，求生淨
土一門，方可出此五濁，登彼九蓮。倘妄自尊大，欲仗修自力了生死之
禪、教、密、種種法門，則多分有因無果。何以故。以縱能徹悟自心，
深入經藏，而煩惑不斷得淨盡，決無了生死分。況未能徹悟，與未能深
入者乎。密宗，提倡現身成佛，亦非人人皆能如是。學密宗者，每每著
魔，皆由不知自量，妄欲得神通、與成佛、之所致也。諸位既具有信心，
當依<le>光</le>所說之淨土法門而修。須知此法，乃諸佛、諸祖、諸大善知識、
之所宏揚者。<le>光</le>不過承諸佛、諸祖、諸大善知識、之語意，而傳述之。
切勿謂汝何人斯，遂敢令人捨佛所說之禪、教、密、法門，而專依汝所
說而修乎。若作此議，則為不依佛教。以<le>光</le>之所說，乃十方三世諸佛同
說者，何可以<le>光</le>之不才，而遂不信從乎。現今邪魔外道，不勝其多，彼
皆自謂最為第一，諸位莫被此種魔子所惑。若前已經入過其門，則當捨
之淨盡。切勿謂入時已發咒，恐捨之，或致遭禍。須知捨邪皈正，何得
<pb n="552"/>
有禍。不但無禍，尚有功德。餘詳文鈔，此不備書。其所寄書，當按其
人之資格給之，不必以出錢多少為斷也。今將弘化社仿單寄一張，如有
多請以送人結緣者，即可按單匯款以請也。若有匯款，請於所匯郵票上，
註明蘇州養育巷郵局，則省事多矣。但寫蘇州，則歸總局，去報國寺約
有四里，往反頗不便。恐出資人名記不清，今將其單隨函寄回，庶不至
或有不得其書，而為致疑也。

<h2>復沈彌生居士書</h2>
<little>（民國二十年）</little>
　　所言大佛字旁之對，今為一聯，不知可用否。迷悟情空證自性，聖
凡見盡顯唯心。若作八言，則云：「迷悟情空，圓明自性，聖凡見盡，徹
證唯心。八言文意也好，隨便用之。凡夫在迷，三乘雖悟，而未到迷悟
兩亡之地位，故未能究竟滿證自性也。凡夫有凡夫之情見，聖人有聖人
之情見。唯佛，二見俱不可得，故得唯心理體，徹底彰顯也。念佛閉目，
易入昏沈，若不善用心，或有魔境，但眼皮垂簾，<little>（即所謂如佛像之目
然。）</little>則心便沈潛不浮動，亦不生頭火。汝念佛頭上若有物摩撫，及牽
制等，此繫念佛時心朝上想，致心火上炎之相。若眼皮垂簾，及心向下
想，則心火不上炎，此病即消滅矣。切不可認此為工夫，又不可怕此為
魔境。但至誠攝心而念，並想自身在蓮華上坐或立，一心想於所坐立之
蓮華，則自可頓愈矣。<little>（若不敢作蓮華上坐立，恐致或有魔事，但向腳
底下想，此種心火頭火，均可不生矣。）</little>現今邪魔外道甚多，切不可稍
存探試之心。倘有此心，必被彼所誘，一入其彀，必致喪心病狂。聞一
大有聲名之法師，今則自己食肉，教人食肉，且教人毀佛像，此人已大
現魔相矣。

<h2>復黃涵之居士書</h2>
<little>（民國二十年）</little>
　　子建翁之西歸頌，湊起一百六十字，意似可取，文頗拙澀，塞責而
已。文六居士，既已茹素，喪中祭神、待客、當均用素，以為地方開通
風化。萬不可隨順舊俗，張羅鋪排，殺生作樂，以喪事為燕樂，庶可於
<pb n="553"/>
親，於己、於賓、於鄉、均有利益也。現今國運危岌，無論何人，均當
以念佛、念觀音、為預防之計。除此之外，則任作何法，不柰業何，但
成徒勞耳。祈以此，與一切有緣者說之。

<h2>復談少撫居士書</h2>
<little>（民國二十年）</little>
　　前接訃聞，擬為說其本末，以期於親有益，於己無負。但以冗煩無
暇，卒未能復。此次為廣於其兄處寄汝手書，亦近十日。須知世間人，
唯知在軀殼上、儀式上、注意，至於心識、利益、二方面，則置之不究。
或有似欲利益者，實則但是為世人耳目做事，不是為亡靈靈魂上做事也。
汝既皈依佛法，當以竭誠念佛，為親迴向，並令闔家眷屬，通皆息哀念
佛，則於親、於己、均有大益。現今世運危岌，果能志誠念佛，決定可
以逢凶化吉。否則，現在之禍害，比以前不同，直是避無可避，防不勝
防，民生其間，可憐之極。當與眷屬詳言之，則存亡均獲利益矣。廣州
寺廟通毀除，向亦無甚真修僧眾，近更凋零，則真僧當莫由而得。但自
己以志誠心念佛，則比請酒肉僧念經拜懺功德大多。念佛是人生一件最
要事，非因親喪方念，平時便不念。親喪乃系為親起見，實即以親死，
引汝等同證永劫不死之一大事也，當知感恩。能認真念佛，即為報恩。

<h2>復張雲雷居士書</h2>
<little>（民國二十年）</little>
　　當此亂世，種種事務，須以簡約為第一義。若設一可有可無之附贅，
則其貽累也，大矣。觀音靈籤甚好，但當求之於已，果其真切無偽，自
可蒙菩薩加被。若求己之心不誠，菩薩便難加被矣。歷史統紀，已令明
道師照寄。又令寄普陀志二包，共四部。一自存，一與胡奉塵，二相機
送之。生子非難，教子尤難。許多不洞事之人，無子求菩薩。及其得子，
唯知寶貴，從茲養成廢器者多多。譬如種稻，只知求好種子，及其苗茁
以後，則所有除莠、澆灌、等手續，概不一用。其稻種雖好，尚能望其
收穫否。<le>光</le>見聞百有九十九，無子及多子之人，均是此種結果。唯閻丹
初<little>（敬銘）</little>之父，為天下古今第一愛子之人。故以初輩鄉紳，令其子點
<pb n="554"/>
翰林、拜相。其教之之嚴，亦是天下古今所未有。一邊培德，一邊竭力
以教，此其所以為真愛也。其他之愛，每有甚於殺者，以殺但一死耳。
失教之子，無業不造，則永墮三途惡道，比一死之酷，何止天淵相懸。
汝或不免，故預為道破。

<h2>復徐書鏞居士書</h2>
<little>（民國二十年）</little>
　　接汝書，知道心未退，志向尚高，不勝欣慰。須知學聖學佛，均以
敦倫儘分，閑邪存誠，諸惡莫作，眾善奉行為本。又須卑以自牧，韜光
潛躍，上效古人，躬行實踐。能如是，則其學其品，便可高出流輩。每
每聰明人，均屬矜誇、暴露、尖酸、刻薄，其心絕無涵蓄。其人非轗軻
終身，必少年夭折。汝宿生多幸，培此善根，當極力培植，庶可有成。
聰明人，最易犯者唯色欲，當常懷敬畏，切勿稍有邪妄之萌。若或偶起
此念，即想吾人一舉一動，天、地、鬼、神，諸佛、菩薩，無不悉知悉
見。人前尚不敢為非，況於佛天森嚴處，敢存邪鄙之念，與行邪鄙之事
乎。孟子謂，事孰為大，事親為大。守孰為大，守身為大。若不守身，
縱能事親，亦只是皮毛儀式而已，實則即是賤視親之遺體，其不孝也，
大矣。故曾子臨終，方說放心無慮之話云，詩云，戰戰兢兢，如臨深淵，
如履薄冰，而今而後，吾知免夫。未到此時，尚存戰競。曾子且然，況
吾輩凡庸乎。今為汝寄歷史統紀一部，壽康寶鑒二本，嘉言錄三本。統
紀，自存，以作知治亂、知因果之龜鑒。壽康寶鑒，常看，則不至犯邪
淫、與手淫等、自戕其生，自折其福壽，而即取殘廢與死亡也。此當與
李鴻業一本。嘉言錄，汝與古、李、各一本。依此修持，世出世法，均
得其要領矣。古衛生，李鴻業，既欲皈依。今為衛生取法名為慧生，謂
以智慧求生西方，永證不生不滅之道，以自衛衛人，同得不死也。為鴻
業取法名為慧業，謂以智慧，斷除世間惡業，修持往生西方之淨業，此
之事業，方為鴻業。世間修身立業，以至為聖為賢，若比往生西方，了
生脫死之業，則小乎小矣。祈將此一段，抄與二人看，或將全書，抄與
彼看。即彼年至花甲，亦可受益，況甫冠以後之後生乎。

<pb n="555"/>
<h2>復金善生居士書</h2>
<little>（民國二十年）</little>
　　人之宿生，何業不造。幸得聞佛法，當認真修持，庶可以消除宿業，
超度怨家。所有怨家，若難解結者，倘肯發菩提心，並誠心超度，則無
不即解結矣。汝之念佛氣悶，非體弱之故，乃業障所使，汝但懇切志誠
念。如念不來，則心常憶想。能念，則仍須用口念，不能念，則但心轉
心憶，久久此業即消。以後凡居心行事，必須向厚道一邊做，厚則載福，
薄則無福可得。若再加之以刻、險、奸、巧，則便如山峰峻峙，任何雨
澤皆不受，任何草木皆不生矣。

<h2>復葛志亮居士書</h2>
<little>（民國二十年）</little>
　　前日接手書，不勝欣愧之至。欣者，欣居士似有回機，不復仍舊自
作聰明，妄說道理，崇科學而蔑佛法。愧者，愧我系一無知無識之粥飯
僧，若有依我學者，皆成得一個愚夫愚婦之身分。欲作大通家，當拜高
豎法幢之大法師，庶可不負皈依之心。若以<le>光</le>為師，後來必以無知無識，
而悔而棄，則反成一番無益之事矣。然<le>光</le>是一直心直口之人，汝既謬投
函於<le>光</le>，<le>光</le>固不敢允許，然亦不妨說幾句淡話，以為後來立身行
道，了
生脫死之助。如無足人之指路，雖不能行一步，不妨問者因茲到家。汝
一向說話，悉任己見，不以實理實事為準。今既知非，必須極力對治此
之習氣。此習不除，一舉一動，皆可折福而招禍。汝先之疑問，乃是謗
毀，絕非疑問，疑問，乃是自為遮掩之詞。此其過咎，比直不信者為大。
倘長此以往，不知改悔，則著魔發狂，大有日在。良藥苦口，居士不知
肯服否。

<h2>復王心禪居士書</h2>
<little>（民國二十年）</little>
　　汝母既能念佛，當令諸媳陪母念佛。又當令其吃長素，以助成母之
道業為孝。若唯以勿念佛，恐勞心力，勿吃素，恐不衛生，以為孝，此
孝，乃與羅剎女之愛人相同。此孝，是破壞母之道業，俾可以了生脫死
<pb n="556"/>
者，反令其常在生死。其孝，乃是推之下井，又打以石之孝。乃令母不
得超生，長劫墮落。孝則孝矣，而不知其反為忤逆也。汝既在公辦事，
形跡上，不必示現修持，心地裡，豈不能常憶念耶。如汝憶母，誰不許
汝心中常憶母耶。汝作此等各妨礙說，完全是在形跡上論，非在心地上
論也。現今時局如此危岌，若再不肯心中默念佛，將來之事，究不知其
如何解決也。汝看文鈔、嘉言錄，所說不足以決汝之疑，而必須一紙數
百字，便可慰望，皆由平素不加體察之所致也。宜以真孝勸諸媳，以常
密念自行，則其利益大矣。

<h2>復吳慧詒羅慧樹居士書</h2>
<little>（民國二十年）</little>
　　淨土法門，注重在信願。有不知者，或求人天福報，或求來生為僧，
宏揚佛法，度脫眾生。此種心念，要丟得乾乾淨淨，若有一絲毫，便不
能往生矣。往生，則超凡入聖，了生脫死。不往生，縱一生二生不迷，
決難永遠不迷。迷，則由有修持之福，而所造之業，為可懼耳。惡業既
造，惡報自臨，求出三途，恐無其日。又念佛之人，必須勸家中眷屬，
同生信心，同常念佛。以備彼等於父母，及諸眷屬之有命終者，為之助
念。否則，不但不助其正念，反令起瞋恨愛戀等念。<little>（預為洗澡換衣，
則失正念。若搬動致疼痛，則生瞋恨。瞋恨，則或致墮於毒蟲之類。若
對之哭泣，則生愛戀。均屬失正念，而永無往生之望矣，哀哉。）</little>不念
佛者，尚不至大有所損。念佛者，一經破壞，正念全失，將欲往生，竟
莫能得。從此長劫輪迴六道，皆此等眷屬之所致也。彼等如不發心，當
以時局危險，至誠念佛，定可逢凶化吉為勸。若是女人，倘肯念佛，必
無生產之痛苦。若平日不知念佛之女人，臨產極苦，倘肯志誠念南無觀
世音菩薩，決定立刻安然而生。此事靈感之極，當與一切親朋，及諸相
識說之，俾彼各各得生嘉兒，而且令母子同得安樂，同種善根。有小知
見者，謂臨產裸露不淨，念之獲罪。不知此系性命相關，不得以平日無
事時之儀式為論。譬如兒女墮於水火之中，一呼父母，父母即時便往救
援。決定不以衣冠不整齊，身體不潔淨，而不救也。若因此不救，亦不
得名為佛菩薩矣。若在平日，固當竭誠盡敬，不得以臨產之事，引以為
<pb n="557"/>
例。人無不愛兒女者，倘令兒女自小即念佛、念觀音，則不知不覺，消
除惡業，增長善根。況自己臨終，常念佛者，必能不加擾動。更以念佛
相助，便可決定往生西方。現生念佛、念觀音，逢凶化吉，是定規的。
<le>光</le>老矣，精神不給，但詳閱文鈔，依之而修，即可得益。不須常來信，
以自擾擾人也。

<h2>復湯慧振居士書</h2>
<little>（民國二十年）</little>
　　人於少年，若未遇良師善友，日與燕朋邪友相往還，則危險萬狀。
重則不久即死。輕亦或成孱弱，或成殘廢。究其原由，皆由認彼尋花問
柳為樂，而不知其慘酷，或同殺人，或同殺其世世子孫也。好嫖之人，
每每染梅毒，所生兒女，小時尚不現，一到十二三歲，精血已行之期，
便發現矣。子又傳子，孫又傳孫，可不哀哉，可不痛哉。汝親朱子權，
半身不遂，恐亦是貪色所致。邪色不可貪，即夫婦同居，亦不可貪，貪
則一樣送命、致病。彼既發心欲皈依，當至誠念南無阿彌陀佛，及南無
觀世音菩薩聖號。心中一切雜念，概不令起。改過遷善，並戒殺吃素。
必須永斷房事，非病體復原年餘，萬萬不可與女人相親。否則，萬難好
矣。又當令彼女人，及其兒女，亦當為彼念佛，及念觀音。果真至誠，
當可速愈。今為彼取法名為慧脫，謂以智慧，脫除從前種種惡習，更以
念佛求生西方，永脫生死輪迴之苦，常享真常無漏之樂。則是因此惡疾，
得大利益，並及其妻，與其兒女，同皆由此脫苦得樂，則為大幸。彼既
不能動，則終日以志誠心念佛，或大聲，或小聲，或心中默念，皆可。
出聲念，則可念六字，心中默念，字多難念，宜念四字。無論大聲小聲，
均須心裡念得清清楚楚，口裡念得清清楚楚，耳中聽得清清楚楚。雖不
能禮拜，然心中常須存恭敬心，如對佛前，如墮水火，以求救援，絕不
敢起一念不正當之心。從日至夜，睡著則任他去，醒來即接著念。以念
佛為自己本命元辰，便可消除惡業，增長善根，可望病愈身安。病愈之
後，仍不可放捨，庶可超凡入聖，了生脫死，往生西方矣。現今是一患
難世道，若肯志誠念佛，便可逢凶化吉。女人家，若常念佛，決定無有
難產之禍。即平常不念佛人，到臨產時，產不下來，肯志誠念南無觀世
<pb n="558"/>
音菩薩，定規即刻安然而生。切不可謂裸露不淨，念之獲罪。當知平常
必須恭敬潔淨，如衣冠不整齊，身體不潔淨，或洗澡、抽解、並睡覺，
<little>（音教）</little>均宜心裡默念，不宜出聲。唯生產時，宜出聲，不可默念。旁
邊照應的人，也幫他念，則彼此均有功德利益矣。此書宜與彼看，並令
一切人知之，方為於彼有益也。

<h2>復又真師覺三居書</h2>
<little>（民國二十年）</little>
　　念佛之人，當恭敬至誠，字字句句，心裡念得清清楚楚，口裡念得
清清楚楚。果能如是，縱不能完全了無妄念，然亦不至過甚。多有只圖
快圖多，隨口滑讀，故無效也。若能攝心，方可謂為真念佛人。大勢至
菩薩，以如子憶母為喻。子心中只念其母，其餘之境，皆非己心中事，
故能感應道交。又曰，都攝六根，淨念相繼，得三摩地，<little>（即三昧也。）</little>
斯為第一。所言心、口、耳、悉令清楚者，即都攝六根之法則也。<little>（心，
即意根。口，即舌根。）</little>心口念而耳聽，眼鼻決不至向外馳求，身亦不
至倨傲放肆。今人念佛，多多都是不肯認真，故無效耳。又不念佛時，
妄想雖多，無由而知。非不念時無妄想也。譬如屋中虛空，縱極好的眼，
也看不見有灰塵。若窗縫中照來一線之太陽光，則見光中之灰塵，飛上
飛下，了無止息。而光未到處，仍然不見有灰塵。是知念佛時，覺得有妄
想，還是念佛的好處。不念佛時，完全在妄想窠裡，故不知也。又念佛一
法，要緊在有真信、切願。有真信、切願，縱未到一心不亂，亦可仗佛慈
力，帶業往生。若無信、願，縱能心無妄念，亦只是人天福報。以與佛不
相應故，固當注重於信願求生西方也。真有信、願，妄當自已。儻平日有
過頭妄想，欲得神通、得名譽、得緣法、得道等。如是完全以妄想為自
己本心，越精進勇猛，此種妄想，越多越大。若不覺照，永息此妄，則
後來還會著魔發狂，豈但妄想而已乎，固宜汲汲息此過頭妄想也。做功
課，當依功課章程。念佛歸位，有加釋迦、藥師、二佛者，亦無礙。論
理，未念之前禮佛，則系釋迦佛也。世人多以人情為事，人無不求消災
延壽者，故加念藥師佛。實則阿彌陀佛，與十方三世一切諸佛，威神功
德，悉皆齊等，非念阿彌陀佛，不能消災延壽也。
<pb n="559"/>

<h2>復陳其昌居士書</h2>
<little>（民國二十年）</little>
　　觀所訂發願文，可謂大願。對佛發願，當簡略敷陳。閣下所立之文，
乃對人發表，及倡導之派，何可云與蓮池等文，孰為有益。現明一凡夫
僧，對佛發願，尚用上下二字，直是失禮之至。所立功課，若絕無一事，
尚可辦到。尚有父母妻子，而又遍醫各證，請無不應。只此一事，尚難
應付，況朝、午、晚、之功課乎。閣下與<le>光</le>，完全異趣。<le>光</le>一味
簡略，
閣下一味鋪張，祈勿來為妙。龍舒文，令念三十六萬億一十一萬九千五
百同名同號阿彌陀佛，此事當從用工上論，不當從多少上論。此一句，
若單念六字佛號，雖日念十萬，念滿百年，也不及此一句之數。然則念
六字者，念一生，不及念一句。而念一句者，縱有信願，未必即能往生。
念一生，而有信願者，決定可以往生。且依諸祖成規，念六字名號，切
勿以多少計。須知阿彌陀佛，是法界藏身，即此一名，即圓攝十方三世
一切佛號，何止三十六萬億一十一萬九千五百耶。人各有心，各行各志。
既有問，則不妨直說。既異趣，則不必相會。<le>光</le>乃無知無識之人，何可
云淨土宗匠乎哉，豈不令人慚愧無地容身乎。

<h2>致阮和卿居士書</h2>
<little>（民國二十年）</little>
　　前者陳豫堂寄信來，言有六善女人求皈依，令其回信寄於閣下，為
其分交。又言前次皈依之阮戚氏，法名德正者，即其夫人。知居士學佛
多年，家人悉皆循化，為可欽佩也。不知居士於淨土橫超之法，能諦信
否。今既有此因緣，不妨略攄心懷。如來一代所說法門，無量無邊。求
其最直捷者，莫過於參禪。儻系上根，一聞千悟，得大總持，然此尚是
悟，不是證。能真大徹大悟，明心見性者，末世實不多見。其他多多皆
是錯認消息。其所云悟，多是錯誤，少有真悟。即是真悟，去了生死，
尚大遠在。以雖得開悟，而歷劫以來之煩惱習氣，須以種種方便對治，
令其淨盡無餘，則可了生脫死，超凡入聖。儻煩惱已斷若干，猶有絲毫
未盡，則生死依舊莫出。若只當做識得自心就是道，此外便無所修持，
<pb n="560"/>
則其誤非小。以識得，而無煩惱可得，則可謂得道，此人已將生死根本
斬斷，故能了生脫死。若識得，而煩惱未斷，何能了生脫死耶。此人雖
比不識得者高超，然生死不了，再一受生，或反迷昧，則可怕之至，此
謂真開悟者。其以誤為悟者，更不須說矣。良以參禪一法，乃仗自力法
門，故比念佛法門之利益，奚啻天淵懸殊。念佛法門，乃如來一代法門
中之特別法門。三根普被，利鈍全收。上上根如文殊、普賢、之大菩薩，
不能超出其外。下下根如五逆、十惡、之大罪人，亦可預入其中。但具
真信、切願，皆可仗佛慈力，帶業往生。若或已得三昧，及已斷煩惱者，
則一得往生，即入大菩薩位。一切法門，皆從此法門流出，一切法門，
悉皆還歸此法門。<little>（謂往生西方，以期圓滿佛果也。）</little>似淺而深不可測，
似小而大無不包。十方三世一切諸佛，上成佛道，下化眾生，無不資此
以為成始成終之道。恐居士未遇真知淨土之人，或視為淺近，而專致力
於明心見性之禪，謂其能識得自心，即算了手，故不禁絡索一上也。<le>光</le>
言不足為憑，請詳閱淨土十要，淨土聖賢錄，並<le>光</le>之文鈔，當不以<le>光</le>
為
謬妄也。若真知佛力、自力、之優劣，則斷不至猶執著於唯究自心，謂
識得即是道，而不須念佛求生西方也。古人如圓觀，知過去未來，尚不
能了。五祖戒、草堂清、所悟之禪，今人何能彷彿，而且又復受生。是
知凡夫決定要修佛所開示之特別法門，則無論何等根性，均可了生脫死，
以仗佛力故也。若仗自力，恐夢也夢不署，不知居士肯信此說乎。

<h2>復沈授人居士書</h2>
<little>（民國二十年）</little>
　　三日前接汝書，知令郎荷生，念佛往生。雖於世諦，似為不幸，然
既往生，則已超凡人聖，實為大幸。當從實際上論，不當執著世相，以
生悲感也。今之瞎搗亂者，皆其父母望其興家立業，光宗耀祖者，然不
知所養，皆為自害害人害世之惡類也。是以人要放開眼界一觀，則心中
便坦然無慮。報國寺共有六七僧，各有職責，不能做佛事。所寄之百圓，
令靈巖寺立一牌位於念佛堂。靈巖念佛，於江浙可算第一。每日功課，
與打佛七無異，打七但加早、中、晚、三次迴向耳。此山系太平寺真達
和尚地方，近來改作十方，專門念佛。凡念經、拜懺、放焰口、做水陸、
<pb n="561"/>
講經、傳戒、收徒、傳法等，通不行。常年念佛，夏月隨便講淨土法門，
不招外人來聽。接信之次日，令弘化社將近一二年所出之書，各寄一分，
想已收到。又加人情於新年放假，致多來望，現在無暇，待明正為荷生
念佛三天，以了汝心願。汝所送之十圓，當為印書之費。

<h2>復李德明居士書二</h2>
<little>（民國二十四年原名炳南）</little>
　　諺云，天下本太平，唯人自擾之。智者以智擾，愚者以欲擾。欲擾
之禍雖烈，人猶得而知之。智擾，則非具超方知見者，不得而知。既不
知為擾，則反以為德，此吾國開自有天地以來之大亂之所由來也。學說
誤人，深可畏懼。文王澤及枯骨，不數百年，而殺人殉葬之風，遍於天
下。穆公為秦之賢君，尚殺百七十七人殉葬，而子車三子，亦不以國之
賢臣以免。其不賢者，所殺之多，更何忍言。自佛教東來，大明因果輪
回之事理，而後世南面稱朕者，亦不敢為。縱暴惡之君，猶欲為之，決
不敢以此為榮，及以多為貴也。設使世無佛法，其人民孰能得其令終哉。
吾固曰，因果者，世出世間聖人，平治天下，度脫眾生之大權也。周安
士曰，人人知因果，大治之道也，人人不知因果，大亂之道也。程、朱、
天資超邁，竊取佛經之義以釋儒經。又恐人學佛，特倡異義，謂佛所說
之因果報應，生死輪迴，實無其事，不過藉此以騙愚夫愚婦奉彼教耳。
且人死之後，形既朽滅，神亦飄散，縱有剉斫舂磨，將何所施。又神既
飄散，又有何人復託生乎。此事在佛法中為極淺之事，在國家社會為極
要之事。彼既提倡因果輪迥為虛謬，則善無以勸，惡無以懲，徒抱定正
心誠意，為教民治國之本。而不知無因果輪迴，則正心誠意，與不正心
誠意，有何分別，不過一空名而已。且實既無有，又誰顧此虛名乎。自
此以後之理學，無一不偷看佛經，無一不闢駁佛法。由不提倡因果，則
治國治民治心之根本，反視作迂談謬見。數百年來，猶能維持者，尚有
禮教之儀型在。及至歐風東漸，則完全隨歐風以披靡矣。以無因果輪迴
之根本，故致放僻邪侈，無所不為。在程、朱、當日之本心，乃借毀佛
以護儒，而不知毀佛即成毀儒。如今五經四書，乃成犯禁之書，而大小
學堂皆不許讀，此明證也。儒、釋、本同源，認心性為身形之異端，而
<pb n="562"/>
謀為滅除心性，則先滅身形矣。使二子有靈，當不以己所說者為是，而
悔無所及矣。然此種話，似疏而實親。讀書人於此關頭認不清，則看佛
經，即生信仰，看理學闢佛之書，亦生信仰。理欲交戰於一心，欲自利
利他，大有障礙。故為略說其弊，以期推類悉知耳。莊厚澤，年已六十
五歲，而欲以粥飯庸僧為師，故為取法名為德扶。謂以因果報應，信願
念佛，為自扶扶人之法。俾一切同倫，生為聖賢之徒，沒生極樂世界。
方長隆，字寒泉，以無躁競之清心，普潤一切，故名德澤。戰之一字，
關係甚深，人欲、天理、之際，若不以力戰，則理被欲蔽，俾理必隱而
欲必著矣。孔子四十不惑，乃理勝而欲伏之時。七十所欲不窬矩，乃天
下太平，了無戰事矣。孔子曰，我戰則克。孔子一生，未操兵權，何得
說我戰則克之話乎。乃孔子教人克念作聖之微旨也，故為取名德克。聖
人垂衣拱手而治天下，其要只是無欲，無欲則無戰。有欲則長戰，直至
自他同歸於盡，方肯死心。否則，必欲人亡而我獨存，決不肯念戰爭之
慘而暫息也。於霈霖，若知如來淨土法門，為九界眾生之甘露霖雨，果
能敦倫儘分，閑邪存誠，諸惡莫作，眾善奉行以自行，則一倡百和，相
觀而善者，大有其人焉，故名德霖。汝謂旅居恐無人繼，今此四人，則
是本鄉，當可令此法門，永遠傳佈。<le>光</le>為汝作一臂助，以彼四十圓香敬，
完全作寄書用。俾汝與彼等，各有取法，自行化他，為有根據。當開一
單，凡大部頭，及義旨深奧者，四人各與一分。凡普通人所能看者，隨
便送人，及與監犯。然須切囑恭敬，不可與普通人讀儒書之了無恭敬一
樣，庶可得益，而不至獲褻慢污穢之罪。其事見於敬書惜字單中，此不
備書。<little>（其二）</little>前接汝及慧修等書，因弘化社言，有德克之歧路指歸二
百冊，尚未來，故不即復。前日其書來，<le>光</le>目力不給，略看二三幅，頗
覺甚好。遂努力作三四次看，通篇均好。但有三處誤點，不得不為說明。
五八，八九行，飭終津梁，蘇州弘化社贈閱。此一小本，尚無大礙。六
二，二行，勸世白話文，初機淨業指南，彌陀經白話解釋，飭終津梁，
印光法師文鈔等書，蘇州弘化社都贈閱，此各書皆贈閱，其印書費從何
而來。現今學佛者甚多，若通贈閱，則誰不願請。何不詳看照本流通，
此則要請多少，則付多少。半價流通，及全贈流通，乃有制限。若通作
贈閱，勿道印資無來源，而印刷及包紮之人，不知用若干人，方能了事。
<pb n="563"/>
此事乃明道師所辦，<le>光</le>殊不以全贈半價為然。有有學問家頗豐裕之人，
開大部頭若干部，亦只給半價。贈閱之權，在我不在人，則隨我意可贈。
若公開，尚有限制，人不詳閱，亦難應付。然此乃錢財邊事，即彼責備，
亦可以章程回復，無足置意者。唯三二，第八九行，晉朝慧遠大師，以
至最近還在世的印光大師。此十二字，殊覺失體。在德克以為尊師，而
不知其樹的以招眾矢之共射也。此十二字，當改作晉朝慧遠大師，以至
善導、永明、蓮池、蕅益、省庵、徹悟<little>（徹悟即夢東，現安徽有名夢東
者，故用徹悟也。）</little>等，都是最有學問云云。<le>光</le>乃粥飯庸僧，雖知淨土
法門之利益，何可以與從上祖師併列並論。然時人固不知是德克自引，
則謂<le>光</le>意所使。人必以<le>光</le>為冒充通家，欲與蓮宗初祖同列，則<le>光</le>
之人格
罪過，不堪設想矣。幸努力看完，否則，將無法收拾矣。吾人一舉一動，
各守本分，人自不會特意誹毀。若稍帶矜誇僭越氣分，則不但吹毛求疵
者，咸起攻訐，即厚德君子，亦當以此而藐視之。祈與德克說之，令將
此三處酌改，仍不多加行。唯三二第八九行添三幾字，以下行尚有十一
個空故也。此書流通，實有大益。<le>光</le>亦非世之久客，我死之後，凡我弟
子，只可依教修持，不得七拉八扯，把我一個土偶，裝做真金，則是以
凡濫聖，自己與<le>光</le>，同得罪過。文鈔中與潘對鳧馬契西之信，當查閱之。

<h2>復鄭觀淨先生書</h2>
<little>（民國二十年附原函）</little>
　　前閱敬惜字紙文，詞義正確，誠補救時弊之妙方。按文帝功過格中
有云，以字紙包經，墊木魚者，五十過。晚昔函詢聶雲臺先生云，如於
報紙上學習書法，寫後焚之，有褻瀆之罪否。可否用以包經典。先生復
示云，鄙人亦所不免，然亦不敢遽下斷語，請更詢高僧大德，
　云云。又前范古農居士答鄙人問云，敬惜字紙，似宜視紙上之文字，
是否聖經賢傳，值得尊重，分別行之，等語。普通字紙，可否包經書，
習書法，敬求老法師一決。又文帝功過格中云，送子出家者，五十過。
而佛經極言出家功德之勝。以文帝之皈信三寶，曾受佛記者，云何尚有
此語，與經旨大相背謬耶。亦求老法師批答，乃禱。
字紙包經，墊木魚，不徒褻瀆字紙，直褻瀆經典，褻瀆道場。君讀
<pb n="564"/>
書人，此種事尚須幾番問人乎。報紙上學書，亦非不可，然不可胡畫亂
抹。胡畫亂抹，便失誠敬之意。古農謂，視紙上之字之價值，頗近理，
然誰用此心。聖經賢傳，豈特別有字，非普通所用之字乎。功過格，送
子弟出家有過，此防惡人以惡心棄子弟，而猶欲得美名之弊。非父兄子
弟同發菩提心送出家，亦有罪也。君之知見，過於崖板，不知圓會，則
世間事事都要問多少人，也不能解決。何以故，以有我執故。人雖為君
解此疑，君復由解而生疑，我執不去，何能從人。此幾種話，明理之人，
固不須用心計畫，以本自明瞭故也。君若用此心思學佛法，則畢生也不
能出情想分別之窠臼。

<h2>復游有維居士書</h2>
<little>（民國二十六年）</little>
　　觀來書，詞義均好，無可改，故不批。汝年二十一，能詩能文，乃
宿有善根者。然須謙卑自牧，勿以聰明驕人，愈學問廣博，愈覺不足，
則後來成就，難可測量。十年前，諦閑法師有一徒弟，名顯蔭，人極聰
明，十七八歲出家。但氣量太小，一點屈不肯受。初次講小座畢，拜其
師，其師並未說他講得不好，但云音聲太小，由此一語便生病。而諦公
之人，一味令彼心常歡喜，故傲性日增月盛。後由日本學密宗，彼所發
揮密宗之文字，通寄上海居士林登林刊。其自高位置，已是唯有我高。
後回國，至觀宗看其師。諦公云，汝聲名很大，惜未真實用功，當閉三
年關，用用功方好。彼一聞此語，如刀割心，即日便病。次日帶病往上
海居士林，年餘而死。死後不久，<le>光</le>到上海太平寺，林員朱石僧來，問
其死時景象。言糊糊塗涂，佛也不會念，咒也不會念。此乃顯密圓通，
自覺世無與儔之大法師，以不自量，仗宿慧根，作二十二三歲短命而死
之糊塗鬼，豈不大可哀哉。設使顯蔭能不自高，謙卑自牧，中國學者，
未能或超出其上者。<le>光</le>愍顯蔭以因此而死，為汝作前車之鑒。<le>光</le>
現在已
是苦不堪言，目力精神均不給。日間尚有人來，又有四方之信，勿道復，
看也要許多工夫。<le>光</le>在普陀，由光緒十九年，至民國五年，二十餘年頗
安樂。經年無一人來會，無一信來投。自民國六年，王幼農，以一信印
數千，徐蔚如，以三信印數千。次年又印文鈔。從茲一人傳虛，萬人傳
<pb n="565"/>
實。又以不自量，刻排各書，以期利人。二十年來，直是專為人忙。今
老矣，且以閉關作躲煩計。至朝暮功課，依叢林全堂功課外，每晚加念
大悲咒，五十，或二十五遍。此外有空則念佛，不記數，以記數費力故。
汝年富力強，當先將淨土一法，認真研究修持，此是凡夫即生了生死之
大法。此法若無宿根，勿道普通人不能了徹，即徹悟自心，深入經藏之
出格高人，亦多半不能了徹。以彼不知此是佛法中特別法門，皆按普通
法門之義，致不肯信。或有信者，恐專宏淨土，怕人小看自己，故不肯
提倡。須知無論修何法門，煩惑不斷，決無了生死分。唯此一法，但具
信願，即可仗佛慈力，往生西方。汝且勿以看過為事，當以熟讀深思，
方知<le>光</le>言無謬。現今講經者亦不少，然各隨自意。汝且在易園處自修持，
至有主宰後，不妨隨喜各法師之講筵。汝且自愛，<le>光</le>之愛汝，止此二紙，
以後亦無暇屢屢誡說。

<h2>復念西大師書</h2>
　　接手書，見一味以以凡濫聖之語相譽，不勝慚愧，故置不復。兼以
冗務頻繁，精神、目力、均不給，故作此辦法。繼思座下天姿聰敏，不
去學教而務淨業，則將來必能上繼匡廬等諸祖，以普利眾生也，故為補
復。書中所問，若詳說，則太費筆墨，故或於原書旁略標數字。但老眼
昏花，有污華翰耳。一寶王論，係唐飛錫法師所著，蓮宗寶鑒，乃照訛
傳所錄。寶王論分三卷，原本每卷七門，今則中卷六門，蓋由後來明眼
人刪去念少佛得多佛利益一門耳。<little>（此系意想之名題。）</little>竊以飛錫法師，
博通經藏，及諸群書。當時或有偽撰之書有此語，法師以大悲心，未經
詳審而引用之。及後流通者，恐無知之人反成誤會，故特刪之，實至當
之極。蓮池大師，亦有駁此之語。有人念者，仍有功德，不得呆認做此
一聲佛，即勝過別人念一生之功德，則大謬，誤人不淺矣。若人一日念
十萬聲，足滿一百年，亦不及此一句之數。愚人以此為實義，則是反啟
彼懶惰懈怠之偷心也。此段文，刪之為有大功德，餘義不須詳說也。寶
王論，在淨土十要中，今將去年所排本寄來，則得大利益矣。從前木刻
本，皆蕅益大師門人成時所節略本，以文多難流通，故特節略。而成時
大師，聰明過人，過於自任，隨閱隨節，並未再閱，故致其中毛病層層。
<pb n="566"/>
有詞不達意者，有口氣錯亂者，有文意全反者。<little>（在西方合論，第四十
頁六行，去二用字，則文義反矣。此經，凡以義，通作用，時師不察，
遂去之。）</little>若肯復閱一次，決不至留此遺憾也。且所刪過多，居五分之
二尚多。故<le>光</le>初令蔚如搜羅而刻，後幸十種皆得，故特排印萬部，祈閱
<le>光</le>序自知。二，原文系大念見大佛，小念見小佛。古德釋云，大聲念，
則所見之佛身大，小聲念，則所見之佛身小。亦可云，大心念，則所見
之佛身大，以大菩提心念佛，則便可見佛勝妙應身，或報身耳。<little>（此<le>光</le>
所說）</little>此語系錄於他書，非直由大集錄出者。<le>光</le>生即病目，四十多歲，
即不能常看經，故未閱全藏。至民七以來，終日忙於復信，直是無暇閱
經。今目力衰極，尚有夜以繼日之筆墨事，其苦特甚。擬明年遠隱，專
持佛號以終餘年也。念佛之法，何可執定。古人立法，如藥肆中俱備藥
品。吾人用法，須稱量自己之精神氣力，宿昔善根。或大，或小，或金
剛，或默，俱無不可。昏沈，則不妨大聲以退昏。散亂，亦然。若常大
聲，必至受病。勿道普通人，不可常如此，即極強健人，亦不可常如此。
一日之中，熱則去衣，冷則加衣，何得於念佛了生死一法，死執一定，
不取適宜，是尚得謂之知法乎。又有提倡掐珠記數者，此亦有利有弊。
利，則一句一掐，不輕放過，則心易歸一。弊，則靜坐時掐，必致心難
安定，久則成病。又人之精神，有種種不一，何可執一法，而不知調停
從事乎。凡同眾修持，須按大家之精神另定。個人修持，亦須按自己之
精神為定。何有死法令人尊守乎。精神用極之後，不是退惰，便是生病。
量己力為，則有益無損矣。敝處弘化社，乃代辦性質，所印之經書，以
紙墨及印工作價。其他排版，並各種需用，亦不算入書中。亦有全贈、
半贈、之辦法，但少數耳。今將近所印之要書，各與座下一分。以後如
又欲請，當按仿單，備價向弘化社請，亦不得順便又與<le>光</le>書。<le>光</le>
於去冬，
凡來信，均云：「以後不得再來信，來決不復。亦不許介紹人皈依，以免
因過勞而喪明，與殞命也。觀座下之所問，多是不加體貼之故。若加體
貼，均是不須乎問人矣。前後贊譽，可惜好文，置之無用之地。

<h2>復周伯遒居士書</h2>
　　手書，於日前接到，近日人事頗煩，故遲遲其復。幸汝一家仍然照
<pb n="567"/>
舊修持，實為欣慰。年來災禍頻仍，實可寒心，總因人心愈壞所致。新
生機，皆為救急之要方，然此事不常有。今為常有之事，特設一法，祈
常為傳佈，其利無窮。現今是一大患難世道，無論富貴貧賤，老幼男女，
均當念南無阿彌陀佛，及念南無觀世音菩薩聖號，以作預防災禍之據。
凡刀兵、水火、瘟蝗、旱澇、土匪、強盜、及諸意外之禍，並怨業病，
怨家相逢等，若能志誠念佛、及觀世音，決定能逢凶化吉。即定業所致，
亦可減輕，不至過於酷烈。此等禍，是不閑富貴貧賤者。而富貴人，或
比貧賤人為尤甚，固不可以其富貴而忽之，以其貧賤而仍之，不一為預
計也。又念佛之法，於人之生與死，均有利益。世獨知臨終助念之益，
而不知臨產勸念之益，致許多母子受無量苦，或致殞命，無可救法。女
人能從小常念佛，及觀音聖號，後來決無產難之苦。或一受孕即念，或
將產三四月前即念，或臨產始念，均得安然而生。若難產之極，將及殞
命，肯念南無觀世音菩薩，決定立刻即安然而生。切不可謂此時裸露不
淨，念之恐有罪過。須知觀音菩薩，大慈大悲，尋聲救苦。譬如兒女墮
於水火圊廁之中，呼父母以求救，父母決不以彼衣服不整齊，身體不潔
淨，而棄之不救。菩薩救眾生之心，深切於世之父母愛兒女之心，奚啻
百千萬億恆河沙倍。是以臨產之婦，能朗念菩薩名號者，為極靈極效之
最上妙法。不但無罪過，且令彼母子，同得種大善根。此義系釋迦佛於
藥師經中所說，非不慧杜譔。凡有念者，無不安然而生。近來難產者甚
多，一因宿世惡業，一因現生不知節欲所致。然菩薩救苦，固不計彼之
若何為因，而平等救之。平常念佛，雖行、住、坐、臥、都可念，然睡
時，只可心中默念，不可出聲。若或睡醒，衣冠尚未整齊，手臉尚未洗
漱，及洗澡、抽解、及至穢污不潔之處，只可心中默念，不宜出聲。此
種時處，默念功德，與平時相同。出聲則於儀式不合。至臨產決定要出
聲朗念，不可心中默念，以默念感應力小。又此時用力送兒出，心中默
念，或致閉氣受病。不但產婦要朗念，在旁照應人，均須朗念。即家中
在別屋人，亦可為此產婦念。此法若能傳佈，世間永無生產之苦，及因
生產而母子兩亡之苦。知佛法普利一切，佛為大慈悲父母，天中之天，
聖中之聖者，以普利一切眾生之大菩提心，所得圓滿成就故也。世有倡
高調者，厭聞因果報應之事，及與勤勞修持之法，只以一切皆空，一切
<pb n="568"/>
不著為護身符。而不知已著於一切皆空，一切不著，便非一切皆空一切
不著之意。況彼借此以遮懶惰懈怠之跡，不以真修為事，唯以空談爭高。
待至業報已熟，閻老當以最上供養，敬此一切不著一切皆空之人。於斯
時也，不知尚能皆空不著與否。吾人當於此等人，敬而遠之，以免同彼
受閻老之最上供養恭敬也。

<h2>復唐能誠居士書</h2>
　　昨接手書，知川中土匪之慘，不禁令人浩嘆。吾常曰，因果者，聖
人治天下，佛度眾生之大權也。自宋程、朱、由讀佛大乘經，親近禪宗
善知識，略知全事即理，一切唯心之義，逐強作主宰，執理廢事，以顯
自己見識超邁，深恐後人得其所得。因昧心闢佛，謂佛所說之三世因果，
六道輪迴，乃為騙愚夫婦奉彼教之根據，實無其事。人既死矣，形既朽
滅，神亦飄散，縱有剉斫舂磨，將何所施。又神已散矣，令誰託生。自
此以後，凡儒者智識高者，皆偷看佛經，皆極力闢佛。智識低者，便隨
人起倒，從生至死，不蒙佛法之益，從生至死，常造謗佛之業。程、朱、
之學說一行，儒者奉之為金科玉律。程、朱、違悖先聖，<little>（儒教聖人）</little>
舉世無肯言者。後儒違悖程、朱，則不能立於天地之間。以故儒者，不
敢說因果輪迴，說則受人攻擊。又欲後來或有樹立，企其入鄉賢祠、文
廟，若一說因果輪迴，則兩俱絕望。從此將治國平天下之根本，完全取
消，徒恃正心誠意以為治。須知有因果輪迴，不能正心誠意者，亦當勉
力而為。無因果輪迴，而正心誠意者，唯大賢能之。餘則誰以無所畏懼，
無所希冀，而孜孜於正心誠意乎。程、朱、乃提倡正心誠意者，得佛法
之妙義，以顯己智，反極力闢佛。是於無關緊要處正誠，於大關緊要處
完全了無一毫正誠。以此成己之名，而貽害於天下後世。近來災禍頻仍，
民不聊生，皆宋儒學說之毒暴發也，汝知之乎。念佛誦經，以至誠為本，
唱贊與否，絕無關係。至於念法華經一卷，甚好。然以身忙、及老之人，
當宜常念淨土五經，則淨土法門之所以然，悉可略知。念佛要心中念得
清楚，口中念得清楚，耳中聽得清楚。從朝至幕念，從朝至暮聽。比貪
多貪快，而含糊不清，功效懸殊也。今為寄淨土五經一包，有信心能恭
敬者，則以餘者送之。令勿以讀儒書之例讀佛經，則方可得利益而免罪
<pb n="569"/>
愆。否則，褻瀆之罪，比讀誦之功為大也。

<h2>復淨之居士書</h2>
<little>（民國二十五年）</little>
　　前日夜間，接手書，以目力不給，不能看。此二日，又以他事無暇
理料，遂忘之。午後，偶檢出，知為請書，並送<le>光</le>用費。即令弘化社，
為盡數寄書，外加四包，為<le>光</le>所送。<le>光</le>老矣，目力不給，一向不
理外事，
亦無有門庭法派，任人說長說短，<le>光</le>亦不願理會。汝以<le>光</le>為師，
不妨為
汝說一調和法門之法。須用至公至正之心，以至公至正之語言勸諭之，
則為法門之福。若以己之所愛敬者，為完全無少可議。以他所不滿者，
為完全毀善知識，造地獄業。本為和合法門，反成黨同伐異，則護法反
成壞法，好心不得好報矣。如是，則汝以人為可憐者，人亦以汝為可憐，
並所尊重之絕無可議至高無上之高僧，亦為可憐也。故孔子令人正心誠
意者，必致其知，致知必須格物。物不格，如戴綠紅等色眼鏡，凡所見
之色，皆非其本色。以心有私欲為主，便溺於一邊，不見事之真理，與
人之真是非也。此語凡治世修道者，皆當以為圭臬，且勿以為迂腐而忽
之。

<h2>復江景春居士書二</h2>
<little>（民國二十二年）</little>
　　扶乩，乃靈鬼作用，其言某佛、某菩薩、某仙，皆假冒其名。真仙，
或偶爾應機，恐千百不得其一，況佛菩薩乎。以乩提倡佛法，雖有小益，
根本已錯，真學佛者，決不仗此以提倡佛法。何以故，以是鬼神作用。
或有通明之靈鬼，尚可不致誤事。若或來一糊塗鬼，必致誤大事矣。人
以其乩誤大事，遂謂佛法所誤，則此種提倡，即伏滅法之機。汝以為失
利益，而問有罪無罪，是知汝完全不知佛法真義，可嘆孰甚。清道咸間，
江西廣信府，有一翰林，名徐謙，字白舫。其人活九十六歲，死時天樂
鳴空，蓋生天耳。彼不知淨土法門，將佛、菩薩、天、仙、地位，皆分
不清。普陀一老僧，乃其最小之門人，與<le>光</le>說其事實甚詳。其人著有海
南一勺，將偽造之心經中下卷，與心經同視。又錄四川禱雨乩文，言觀
<pb n="570"/>
音跪玉帝殿前求雨。可知乩之胡說巴道，與其人之知見，皆邪正不分矣。
汝尚以不扶乩而失利益，不知其禍或至滅法也。徐謙，其人好善信佛，
而實不明佛理。不樂仕進，家居教人為善，自亦扶乩，教其門弟子扶乩。
大家皆不知乩之所以然，及佛之所以然。當時南昌一舉人，與徐謙同一
行為。此舉人之門人，在省城扶乩看病，很靈。巡撫之母有病，醫藥不
效，有言某人扶乩看病甚靈，因請令看。開一方，藥服後，人即死矣。
急令醫看方，則內有反藥，因拿其人來問。其人言，此吾師某教我者。
巡撫因令其師抵償，謂汝誣世害人，遂殺其師。徐謙聞其事，誡飭門徒
等，此後勿再扶乩。汝以不扶乩無緣法，心中漾漾動。不知扶乩之禍，
其大如天，非彼勸人出功德所能彌補。正人君子決不入此壇場。明末，
蘇州有扶乩者，其門徒有七八人。一日，扶乩說佛法，勸人念佛求生西
方，與前之所說，絕不相同。此後又來二十多次。末後乃說，扶乩乃鬼
神作用，吾乃某人，此後不復再來，汝等不得再扶乩。此事載西方確指
中。民國初年，香港有扶乩者，言其仙為黃赤松大仙，看病極靈。有絕
無生理之人，求彼仙示一方，其藥，亦隨便說一種不關緊之東西，即可
全愈。黃筱偉羡之，去學，得其法而扶，其乩不動。別人問之，令念金
剛經若干遍再扶。依之行，遂亦甚靈。因常開示念佛法門，偉等即欲建
念佛道場，云：「尚須三年後辦。三年後，彼等四五人來上海請經書，次
年來皈依，遂立哆哆佛學社，以念佛章程寄來。念佛後，觀音勢至後，
加一哆哆訶菩薩。<le>光</le><ask>問：</ask>何得加此名號。彼遂敘其來歷，謂前所云黃赤
松大仙，後教修淨土法門，至末後顯本，謂是哆哆訶菩薩，且誡其永不
許扶乩。此二事，因一弟子輯淨土法語，名淨土輯要，<le>光</le>令將前二事附
之於後。今為汝寄三本，閱之，可以自知。<little>（哆哆訶菩薩，<le>光</le>令另為立
一殿供養，不可加入念佛儀規中，免致起人閑議。）</little>入社念佛，一受奔
波，二廢時事。在家隨分隨力念佛，其益甚大。每月或一次，或二次，
於社內提倡演說，俾大家知其法則利益，平常何須日日往社中念佛乎。
此<le>光</le>從來提倡建築念佛林社之本旨也。佛弟子，何得祝道教誕期。即謂
俗傳難斷，仍當以念佛為事。道教，乃在天、仙、鬼神、三者之中。為
彼念佛，正所以增長彼出世之善根，消滅彼宿世之惡業。汝不見朝課回
向云：「迴向護法眾龍天，守護伽藍諸聖眾乎。南方通作三寶，北方通作
<pb n="571"/>
護法，於義為順。天、仙、鬼神、皆在護法之列，為護法龍天念佛，乃
屬正理。若念偽造之皇經等，則成邪見矣。佛法之衰，皆因俗僧不知佛
法，將偽造之血盆經、壽生經，作求財之要道。從此破血湖、破地獄、
還壽生、寄庫、等佛事，日見其多。雖騙到愚人之錢，卻引起有學問，
明世理，而不知佛法之真理者之毀謗。俗僧只顧得錢，不顧此種佛事，
深伏滅法之禍。遇有真正知見者，當令以此種佛事之費念佛，其利益大
矣。<little>（其二）</little>手書備悉。二十四人法名，各另紙書之。皈依雖易，不可
仍守外道章程。<le>光</le>目力、精神、不給，不能多開示，今寄嘉言錄二十四
本，人各一本。一函遍復三十張，人各一張，餘隨便送。淨土輯要三本，
飭終津梁三本，此二種作提倡之備。當為彼等說，既皈依佛法，為佛弟
子，必須敦倫儘分，閑邪存誠，諸惡莫作，眾善奉行。存好心，說好話，
行好事。如此行去，方為真佛弟子。若口雖念佛，心存不善，則與佛氣
分相反，不能得念佛之實益。當常看嘉言錄，則所有法門利益，修持法
則，一一皆知。而一函遍復，又為日用修持簡便儀規。此一篇文，文雖
淺近，理實淵深，當為永遠傳家之寶。餘詳嘉言錄，此不備書。

<h2>復某居士書</h2>
　　人生世間，貴守本分。凡一切人，發顛發狂，乃至常生悲觀，常欲
自殺者，皆系不修實行，欲得大幸福，事事如意，財色名位，皆在人上。
儻前生修有癡福，得其所欲，則驕奢淫泆，無所不至。如此之禍，校比
自殺，當重萬倍。幸而未得，尚不至如此之烈。汝欲消此煩惱，當事事
守分，不於分外起一毫欲得之妄念。隨緣做事，即為人作僕，必須盡我
為僕之職分，而不以為恥，及以為我非為僕之資格之心。而今得為僕，
我能盡我為僕之職分，不生矜己輕人之心。主人知我，我亦不喜，主人
不知，我亦不慍。我盡我分，知否任人。無計校心，無抑鬱心。如此為
僕，人當尊之為師，不敢以僕視矣。即人以我善於盡僕之職分，而不敢
以我為僕，而以師事之，我仍不起自高自大之心。覺得僕、與師、皆假
名，盡我職分乃實行，唯恐行不副名，不計人之待遇。古之大人，雖至
窮困不能生活之時，亦無懮戚抑鬱之念。即令貴為天子，富有天下，仍
然是山野農夫之態度。此所謂富貴不能淫，貧賤不能移，威武不能屈，
<pb n="572"/>
君子所以坦蕩蕩也。否則，小人常戚戚矣。汝欲求<le>光</le>去汝之病，其信之
字，直使慢慢的詳細斟酌而看，方認得是何字，方認得是何話。<le>光</le>是以
知汝是志大言大，絕不以力行為事。使安分不自矜，何肯以最大之要求，
作此極難認之字，而令人費許多心思而看我之信，為我設法，解我之愁
悶也。使汝得大位，其一切批判，又不知如何華妙。如馮夢華之字，十
封信，就有九封人不全識。弄得子死，孫死，承嗣的孫亦死，多半由字
之故，汝且莫以彼為奇特。凡寫字，要令人一目瞭然，方是大君子利人
自利之心。馮與<le>光</le>書，<le>光</le>費許多工夫，只認得八程。<le>光</le>
復彼云：「尊翰，
<le>光</le>只識八程，而意已瞭然。儻不甚識字之人，則誤事不小，祈以後勿用
此派，以期普利。後為<le>光</le>書，則用楷，<le>光</le>意謂改其所守。問及他
人，仍
是舊派。汝之憤憤欲自殺，<le>光</le>所說，恐汝不以為然。前年一軍官，係山
西繁峙縣人，姓續，以國家不得太平，至中山陵闢腹，被人救未死。一
弟子，以彼以懮國自殺，特勸彼來蘇皈依。彼寓蘇多日，其妻女亦偕來
過。一日，領其女與僕同來，其女已有上十歲，僕有近三十歲。彼與<le>光</le>
談話，其女與僕戲頑。彼呵之，女不聽，發氣呵之，稍靜一刻，又頑起
來。<le>光</le>知彼是只知憤世，了無治世之才。只一女孩，在<le>光</le>處尚不
受約束，
況統兵乎。不能教兒女，焉能訓兵士乎。說此者，恐汝不以<le>光</le>所說為然，
而作一證明耳。今為汝寄安士全書一部，了凡四訓一本，<little>（文理周到之
極）</little>嘉言錄一本，坐花志果一本，感應篇直講一本，感應彙編一部。息
心看之，必期實行。勿如騎走馬觀燈之看法。則從前種種，猶如昨日死，
從後種種，猶如今日生。凡以前之習氣，不使復萌於心，庶可以希賢希
聖。再進而念佛求生西方，則了生脫死，超凡入聖，永離眾苦，常享法
樂矣。<le>光</le>老矣，目力、精神、均不給，任汝認為是與不是，不許再來信，
亦不許介紹人皈依。即向弘化社請經，亦不許附書與<le>光</le>。特寄，及附，
均不為復，以無目力精神應酬故也。古人云，力行之君子，得一善言，
終身受用不盡。不務躬行，縱讀盡世間書，於己仍無所益。如真龍得一
滴水，可以遍雨一世界。泥龍縱泡之水中，也不免喪身之禍。

<h2>復江有朋居士書</h2>
大學贊甚好，但<le>光</le>有目如盲。德森師，二三年以江西寺產事，勞已
<pb n="573"/>
成疾，不敢用心。弘化社人，無此學識工夫，不能代印汝父諸著作。積
成卷時，自行排印。今將此贊，及前之各稿寄回，以免遺失。有貞守貞，
而猶注意於他醫，可謂癡人。其憚煩躁飢寒行動，皆在福中不知福之妄
心所致。若肯想我若生到窮人家，終日終年忙衣食而猶難如願，將不要
做人乎。古人云，他騎駿馬我騎驢，仔細思量我不如，回頭又見推車漢，
比上不足下有餘。此系題行樂圖詩，其圖，前一騎馬者，中一騎驢者。
後一推車者。有貞若識此意，一心求生西方，癡病愈而正智開，方可名
為慧貞。否則，便是癡貞，貞而帶癡，生西亦不易易。此方肯服，則幸
甚。至汝之夢，乃汝心所現，與<le>光</le>無涉。<le>光</le>粥飯庸憎，何能為人
現於夢
中乎。游有方之所疑問，夢中所說，與<le>光</le>信相符，此菩薩示彼，今生正
見耳。經云，應以何身得度者，即現何身而為說法，山川草木，橋梁道
路，人馬兵將，無不隨機而現。若謂不是菩薩現，定是<le>光</le>現者，然則山
川草木，橋梁道路，亦能為人現夢，有是理乎。汝且勿癡認是<le>光</le>，若癡
認是<le>光</le>，便成以凡濫聖，則汝與<le>光</le>皆獲罪不淺矣，至囑至囑。汝
父搖頭
之病，乃示不能痊愈，由念佛可痊愈之跡。汝欲完全好，也有法子。汝
與慧貞，及汝妻三人，至誠念觀音求加被。果真至誠，決可痊愈，以父
子天性相關故也。民十年，黃涵之，與其妻吃長素。其母八十一，勸吃
素，不開口，備素菜，則不吃菜，吃白飯。<le>光</le>令代母懺悔，不一月，而
即吃長素矣。天性相關，至誠必有感動佛菩薩者。

<h2>復卓智立居士書</h2>
　　人、與天、地、併稱三纔，非徒然也，必有參贊化育之功，方可不
愧。否則，行肉走屍，畢生污穢天地，何可云三纔乎。能體此意，以教
童蒙，必能盡心竭力，因材施教。先以道德為本，次及文藝之末。孝、
悌、忠、信、禮、羲、廉、恥，常時講談，令彼知為人之道。居心動念，
作事吐語，俾各淳善，便可為入聖之基。易曰，蒙以養正，聖功也，其
此之謂乎。果能以此心教人，則自己學品日進於光明，人將感而化之，
不待督責，以期相從也。天下不治，匹夫有責。今日之國亂民困，同室
操戈，競欲相戕，民不聊生者，皆家庭父母無善教，學校之先生無善教。
致有天姿者，習成妄為，無天姿者，甘為匪頑。汝能秉正本清源之心，
<pb n="574"/>
以行培植人才之事，即是不據位而行政，不陞座而說法矣，何樂如之。
至於念佛，豈便有礙。朝暮隨力稱念，若於此外，則不用心思，隨便念
之。但具真信切願，自可往生。若必曰，躬耕而易念佛，不知躬耕之時，
以辛苦故，決不能念。汝作此想，皆不反躬自省，這山看見那山高之情
見，非深體自心，徹了世故之正智也。汝但以諸惡莫作，眾善奉行，兼
以信願持名，求生西方。以此自行，亦以此行化他，雖不能大有作為，
亦可以不愧為人，不愧為師，而頂天立地也已。

<h2>與李慧澄居士論焚化經灰及往生錢書</h2>
<little>（民國二十三年）</little>
　　焚經一事，雖有功德，吾人不敢提倡。以粗心人多，每每燒於錫箔
灰中。錫箔灰，賣於收灰者，將紙灰簸出，而留其錫以賣之，此經灰，
不同棄於垃圾中乎。誰肯細心另用器焚之，而以其灰投之於大江大海中
乎。<le>光</le>於初出家時，見放蒙山，燒黃表，內加往生錢者。<little>（印往生咒如
錢形，故名往生錢。）</little>點著，隨點隨著，至手不能執則丟之，每每未燒
盡，而每張多有字未燒及。光緒十六年，在北京龍泉寺，晨出寺門，見
夜間放焰口送孤魂所燒之紙堆，有往生錢，約二寸厚，只燒一半，<le>光</le>拾
而納之於字簍中。倘被僕人打掃，不同歸於垃圾中乎。是知無論何法，
皆須細心人做。若大派頭人做，則益未得，而禍先得矣。前數年，太平
寺，為蘇州隱貧會，代售朱書金剛經，真達和尚，聞<le>光</le>說而止，不為售。
如有人送朱書金剛經，不必於做佛事燒，恐無有細心人料理，仍蹈前愆。
當在家中清淨處，具一大鍋，或大洋鐵盆，下鋪箔錠，置經於上，上又
加以箔錠，以免飛颺。候其火滅，取其灰，貯於新布袋中。又須內加淨
沙，或淨石，淨磚，投於江海深處，庶可無過。若不加沙石於內，則浮
而不沈，仍漂之於岸上，終遭穢污。焚經如此用心，必有功德，必無過
愆。否則，吾不敢說。彼焚經者，誰不是與錫箔同燒乎。南方錫箔好，
人不肯燒之於地。北京錫箔惡劣，諸寺皆不知敬惜字，凡人家做佛事，
每每文疏均於門前車路上燒，並不用器盛貯。人畜踐蹋，其過非小，而
相習成風，大可痛悼。此事在吾人分上，當以緘默自守。如南方女人拜
佛手方，印有佛菩薩名號，上打各寺之印，鋪地拜佛，或用墊坐。此種
<pb n="575"/>
惡風，遍傳遠近。光緒二十一年，<le>光</le>在阿育王，見一女人，用此布墊坐，
因與舍利殿主說。殿主云：「此本地風氣，意謂<le>光</le>多事。故於普陀志中，
說其罪過，不知有人肯留心也否。世間不知有多少不可究詰之事，相習
成風，人各以為有理。如吃葷之人，以吃素為不吉祥，於子孫不利。若
吃長素，當令子孫斷絕。竟有信之不許父母吃長素者。此種訛傳之話，
遍周各處。又凡生產，有念佛人，概不敢近。又有不見死人者，不見新
娶之婦者。以及破地獄、破血湖、還壽生，此種無道理之事，庸僧為求
利而為人作之，無知者為消罪而出資請人行之。至真得利益之念佛法門，
又漠然視之。龍梓修、濮秋丞、十八年，擬以一千六七百圓，在寶華山
做一堂水陸，為<le>光</le>說。<le>光</le>令以此錢打念佛七，彼便捨不得用，用
幾百圓
念佛耳。使<le>光</le>贊成彼做水陸，則二人均須八百多圓。可見世間人，多多
是好鬧熱鋪排，不是真實求超薦先亡，與普度孤魂也。錫箔亦不可廢，
亦不必一定要燒多少。須知此濟孤所用，佛菩薩，及往生之人，了無所
用。亦當以佛力、法力、心力，變少成多。若人各得一，縱數千萬萬，
也不能遍及，以孤魂、與鬼神，遍滿虛空故也。若知變少成多之義，則
濟孤之心亦盡，而且無暴殄之過。是在人各至誠以將，則心力週遍，冥
資亦隨之而週遍矣。

<h2>介紹用三星素皂書</h2>
<little>（民國十八年）</little>
　　近世殺劫之慘，千古未聞，推原其故，多由殺生食肉而致。欲挽救
者，非從提倡因果報應，令一切人，同發民胞物與之心，同皆戒殺吃素，
無以得其效果。於食肉之外，凡能啟殺機者，皆當設法改良。即如肥皂
一事，由茲殺生者，亦莫計其數。以肥皂用油，方能去其油膩。別種油，
無凝結性，縱有能凝結者，皆價值昂貴，以故均以牛油為之。牛為畜之
有大功於人者，因茲所殺無算，實為一大憾事。數年前，周文明居士，
與普陀一僧，創做素肥皂，<le>光</le>曾為說明所以，用告四眾，頗為一切善信
所贊許。惜資本無幾，不數月即虧折停止。後南洋燭皂廠，帶做素者，
以成本大而利息薄，亦復停止。前三四年，每有遠方佛教徒，致書詢問
發賣處於<le>光</le>，而欲購用，亦有欲代為出售者。<le>光</le>常將此事系之於
心，冀
<pb n="576"/>
得發心救生弭殺之人，復做素皂，以釋我隱懮，則幸何如之。去年十月，
上海中國化學工業社總理方液仙，與其母、其妻、同來皈依。<le>光</le><ask>問：</ask>做
肥皂否。云：「做。<le>光</le>囑令做素者。彼應曰，諾。但云：「素皂成本較大，
價若定高，人不肯用，以故各皂廠均不肯做。既承師命，當滿師願，然
非多方研究不可，明年春夏間，當可出品。至今三月初，彼來見<le>光</le>，云：「
素皂模與坯，均皆做妥，以廠屋不足用，現為建築，至四月中，當可出
售。<le>光</le>聞之，喜不自勝。孟子所謂，矢人唯恐不傷人，函人唯恐傷人。
同一求利，而慈忍罪福，大有懸殊。只此一舉，不知少殺多少生命，誠
所謂藝也而進乎道矣。所願一切同倫，悉皆用此素皂，則凡一切葷皂廠，
咸皆改做素皂，以期人皆惠顧，決不以葷皂成本輕而不肯改良也。<le>光</le>老
矣，精神日減，應酬日多，秋後，當滅蹤長隱。恐各省之佛教同人，或
有不知，故令彼印於仿單，以期咸知云。

<h2>致銘光居士書</h2>
　　淨土法門，為佛法中最平常，最高深之法門，若非宿具慧根，實難
深生正信。勿道儒者不易生信，即通宗通教之知識，亦每每以宗教之義
論判之。致於此令博地凡夫，未斷煩惑，即於現生了生脫死，超凡入聖
之不思議法，不但不肯自修，而且不肯教人修。以不知此法，乃佛法中
之特別法門，彼以宗教之義為準，故致有此過咎也。使彼最初即知此義，
則其利大矣。聰明人，多以明理悟心為志事，而不知念佛，乃明理悟心
之捷徑。念念若能相應，自可明理悟心。即未做到，而仗佛慈力，往生
西方，校彼明理悟心，未斷煩惑，仍復輪迥生死，了無出期者，已天地
不足以喻其否泰。況既往生已，親炙彌陀聖眾，當即親證無生法忍，豈
止明理悟心而已哉。淨土法門，唯上上根人，與愚夫愚婦，能得實益。
而通宗通教之聰明人，多以志大言大，不肯仗佛慈力，而以仗己道力為
志事，甘讓愚夫愚婦早預聖流也。貴邑或有此種見解之人，故為稍說其
所以耳。既欲皈依，今為取法名為契光。梵語阿彌陀，此云無量壽，亦
云無量光。果能一心念佛，即是以果地覺，為因地心。若能心心相應，
則因該果海，果徹因源。極平常，極玄妙，若能信受，可謂超格大丈夫。
<le>光</le>以宿業，生即病目，幸猶見天七十多年。今則目極衰昏，拒絕一切筆
<pb n="577"/>
墨應酬。恐汝或為他宗倡導所搖奪，故特略說特別、通途、二義，庶不
至弄巧成拙，求昇反墜耳。當常看淨土五經，則知淨土法門，為十方三
世一切諸佛，上成佛道，下化眾生之總持法門。其有所未喻者，當常看
淨土十要，則群疑冰釋，一心月朗矣。文鈔，語雖拙樸，於禪淨之所以
然，與日用倫常之互相益，稍有發明，亦可以作自利利他之一助。

<h2>致自覺居士書</h2>
<little>（民國十六年）</little>
　　天下事有定理，無定事，當以理定事，以事論理，俾合乎天理人情，
即得之矣。孟子所謂，男女授受不親為禮，謂嫂溺不援為豺狼，當此之
時，固不能依平常之禮為論也。孝子事親，無所違逆。若親生毒瘡，猶
須以針錐刀鎞刺割，又須很力擠其膿，以至見血方止，此亦是孝之發露
處。若畏其犯逆，則親命已矣。然不可見有如此行者，謂之為孝，乃於
無毒瘡之父母，亦作如此刺割，則成大逆不道，天雷當殛。女子經期，
乃大半世之痼疾，發必數日，何可以因此遂停念佛乎。平時必須致潔致
誠，至此雖身體不能致潔，當倍致誠。小衣內必厚襯布，勿令污血流於
佛堂。凡手若摸下體，必須洗淨。禮拜若不便，當少禮。至於念佛、誦
經，則固以志誠恭敬心行之，其功德與平常了無減少。以佛為一切眾生
之大慈悲父母，當此病發時，能至誠念佛，則當倍生憐愍。若如愚人所
執，身有此不潔之病，則不可念佛。若兒女墮於圊廁之中，亦不可呼父
母以求救援也，有是理乎。念佛人，宜行、住、坐、臥、心常憶念。平
時須於潔淨處，衣冠整齊時，或出聲念，或默念皆可。唯睡眠，及大小
便，裸體澡浴時，只可默念，不宜出聲。若遇刀兵水火災難，則任是何
地，何種形儀，皆須出聲念，以出聲比默念更為得力故也。若女人生兒
子時，當於未生前即念。及至臨盆，雖裸體不潔，亦宜出聲。此時有性
命相關，如墮水火以求救援，不得論儀式不莊，污穢不淨等也。女人難
產，不是與所生兒女有怨，便是宿世怨家，障不許生，令其受苦。能念
佛，並旁邊料理之人同為念佛，則彼等怨家聞佛聲，當即退避，不敢為
礙矣。是以女子從小，便當令其念佛，以期預滅此難。若平時常念佛之
人，斷不至有此危難。即平時不念佛之人，能志心念，亦必定易生。愚
<pb n="578"/>
人執崖理，謂家中女人生子，家中都不可供佛，也不可念佛，否則得罪。
此系執死方子醫變證者，只知其常，不知其變，可哀也已。汝能將此義，
與親鄰婦女說，其功德甚大，而毫無所費，可謂拯人於未危。但須詳為
分別，切不可謂女人生子，裸體污穢皆無礙，平常亦了無敬畏，不須淨
潔，則又獲罪不淺。平常須依常理，月經來，及生產，乃是變理。詳審
孟子，及<le>光</le>所譬，自可悉知。今為汝寄文鈔一部，安士書一部，觀音頌
一部，壽康寶鑒二本，祈詳閱。文鈔，不但修持淨業有所依憑，即涉世
守身，齊家教子等法，皆有發明。當今之世，必須認真提倡因果報應。
教子固屬要務，教女更要於教子。以人之幼時，常在母邊，母若賢，則
兒女自然會賢。以熏陶化育於平時，習已成性，及長而受父教，則順流
而導，實為易易。今世之亂至如此，皆無上二種之善教所致。<le>光</le>挽劫無
力，救世有心，故為此一上絡索。倘不以為老憎迂腐之談，則幸甚。

<h2>復劉仁航居士論弘揚因果書</h2>
　　<le>光</le>粥飯庸僧，何可過譽，令<le>光</le>慚愧無地耶。世出世間聖人，
以因果
之事理，平治天下，度脫眾生。今人多不以此為是，另行新法，以致專
務競爭侵奪，以期大我勢力，廣我疆土，互相殘殺，了無底止。人禍既
烈，天災又臨，國運危岌，民不聊生，皆由不以因果報應為是之所致也。
此之禍根，盤結已久，現已逐漸爆發，豈一二人宣傳，所能挽回。閣下
之弘願，<le>光</le>欽佩之極。然<le>光</le>已成廢人，不但不能相幫，亦不能勸
人相幫。
何以故，以無精神說話，及無目力寫字故。竊謂宣傳於將戰未戰之時，
彼此決裂之心，頗難立即放下，而且費川資，受危險。不如息慮亡緣，
一心禮誦，求三寶冥垂加被，俾各國有權力者，息滅惡念，發起慈心。
如其有感，則其利大矣如不能見感於各國，然亦冥與各國人結有法緣，
其益亦非淺淺。

<h2>復楊佛典居士書</h2>
　　接手書，知日誦精勤，欣慰無似。所言黑影，非佛菩薩之影，亦非
怨家對頭所現之影。以佛菩薩既現，必明瞭能見其面目等。怨家，當現
其可畏之相。此影殆宿生有緣之孤魂，冀其仗念佛誦經之力，得以超生
<pb n="579"/>
善道耳。當為伊於課誦迴向後，又專為迴向，令其消除惡業，增長善根，
仗佛慈力，往生西方，則於彼有益，庶不負現影一番苦衷。又凡修行人，
要心有主宰。見好境界，不生歡喜，見不好境界，不生畏懼。能如是，
則所見境界，皆作助道之緣，否則，皆作障道之緣。又凡修行人，俱宜
以至誠恭敬為本，以慈悲謙遜為懷。心之所存，身之所行，雖不能完全
與佛相應，必須努力勉勖，以期其不違佛心佛行，則可謂真修行人，真
有佛弟子矣。

<h2>復崔德振居士書五</h2>
<little>（民國二十一年）</little>
　　一切眾生，具有性德，殊少修德。今既發心學佛，是由性德，而起
修德。雖有此心，若不竭誠盡敬修持，則修德不能大著，性德仍舊被煩
惱惡業所障，不能顯現。如日在雲中，了不見其光相。故須振起精神，
敦倫儘分，閑邪存誠，諸惡莫作，眾善奉行，以行世善。又須竭誠、盡
敬、生信、發願、念佛、求生西方，以修出世之法。世間學一材一藝，
皆須振起全副精神，方能有成。今以具縛凡夫，即欲於現生中超凡入聖，
了生脫死，可不奮發大志，打起精神而能得乎。德振之義，如是如是。
倘能振拔，則名實相應。否則，有名無實，是自己不振拔之咎，非佛法
之不能利人也。<little>（其二）</little>既病將起，因蒙大士垂佑得瘳，理當認真鄭重
其事，修持此第一要著之淨土法門，何又泛泛然問及不急之事。至於歸
結，亦不過與行人問路同一相狀。知閣下之所言信者，乃皮毛之信。所
言行者，乃遊戲之行。使其真以此事為人生第一事，則蘊中發外之相，
當可一覽而知。閣下既有問，則為答復，有要求，亦為郵寄。然<le>光</le>老矣，
精力不給，以後不得再來信，來則不復。一以無暇應酬，一以泛事無量
故也。一，心經，乃撮要而譯，故無證信序，與流通之文。而唐般若，
共利言譯本，與宋施護譯本，則有之。二，一切經咒，雖有佛說、菩薩
說、之不同，即菩薩所說，而經佛證明，均可稱為佛說。汝以為佛弟子
著<little>（原問著系筆字之誤）</little>述，何藐視經咒之甚也。以此心誦經咒，則決
無不可思議之感應矣。三，修羅，此云非天，謂有天福而無天德。以其
有福，故亦有列為善道者，以其瞋慢鬥諍，故亦有列為惡道者，以其善
<pb n="580"/>
惡罪福夾雜故也。世有信佛者，每每妄生己見，而懷疑謗。其人與而言
之，則曰正信之士，奪而言之，亦可曰邪迷之人。四，娑婆，是三千大
千之總名。五，結跏趺坐，先以右足安左<little>（月坒）</little>上，次以左足安右<little>（月
坒）</little>上，名為跏趺。跏，本作加，謂兩趺相加也。趺，即足背。然坐久
則或可左右相調，非崖板常須如此也。若不能雙結，則但以左足壓右足
而已，此亦名半加。六，高廣大床，此系西域僧人行頭陀行之繩床。吾
國此法不行，但不宜坐貴重珍妙之床榻耳。此繩床，同今之馬札子，用
繩穿之，可開可合。高不過一尺六寸，廣不過四尺。尺系周尺，比今尺
小二寸。此床非睡眠之床，乃坐禪之床榻也。七，唯有徑路修行，此是
教義，可按文會。依舊打之繞，此是宗意，須有悟處，方可徹知。曹魯
川，自命是通宗通教之大通家，尚錯會其意。閣下即欲令示此義，誠所
謂遊戲而問。閣下且放下一切閑知見，一心念佛，念到心佛雙亡之後，
自可發一大笑，完全了知。未到此時，若別人與說，亦不得而知。譬如
已到含元殿，其殿中種種，悉皆備知。若為未到者說得縱明白，依舊是
茫然不知。宗家之語句，通是教人參的。若以文義會，不但不得其益，
尚且以誤為悟，其罪極大。既令真悟，尚去了生脫死，遠之遠矣。以彼
唯仗自力，須大悟後，煩惱惑業斷得淨盡無餘，方可了，否則，莫由而
了。念佛法門，若具真信切願，念佛求生西方，則仗佛慈力，帶業往生。
閣下之根性，也只可學愚夫愚婦之修持。若妄效曹魯川之身分，不但了
生死無分，誠恐墮落三惡道為準程的。何以故，以未得謂得，未證謂證，
因茲壞亂佛法，疑誤眾生故。八，文鈔等寄一包來，若不嫌鄙陋，祈詳
閱而依行之，庶可不虛此生此遇矣。若以其不堪寓目，則轉施與不具目
者。以後只可與范九談敘，不得與不慧通函，以無精神應酬故也。<little>（其
三）</little>世間事，有可以理論者，有宜以情論者。汝所說某人之事，固當以
情論，不可固執常理而為斷定也。事既五年，亦無懼人見聞之慮。彼既
以共某住為安，則只可任之。如其有真孝思，當代為禮佛懺悔，冀其覺
悟，時往問候，勸其念佛，此以情感。如其艱難，不妨周濟。資盜以糧，
不可為喻。此系以母子之情為準，不能按常理為論。至於對某，亦不得
竟作怨仇相視，敬而遠之，方為合宜。男女雖異，心念是同。世有男子，
家有妻妾，尚在外邊與他人婦女相處，其子不能不以為父。至於其父所
<pb n="581"/>
愛之人，雖不能直認為母，然亦不可作怨仇視。以作怨仇視，即系怨仇
其父也。又後或致有報怨行凶之舉，故當敬而遠之。禮云：「父母之所愛
亦愛之，父母之所敬亦敬之，至於犬馬盡然，而況於人乎。但不生分別，
儘自己之孝思，則於天理、人情、佛法，均可無悖戾矣。祈以此意，為
其人說之，彼當能兩全其孝思，而或可令親生正信心，求生西方，以念
佛為事也。但將往事作忘記，則情可日親，而言當即聽也。令舅處，已
令寄文鈔、嘉言、統紀、安士、正信等，共一包去，今當為書寄去。汝
前日之信亦收到。汝父母一向均有信心，今更當曲為勸諭，使彼信心增
長，實為人子佛子之報本要義也。汝謂彌陀要解，辨體，及鳥音法利一
段不明白，祈<le>光</le>解釋。此種甚深理致，及各種教義，豈初心人即能了知
乎。解釋也要有幾分明瞭方可。否則，要多少筆墨，方能令一一明白乎。
汝且一心念佛，過二三年，當自有明白之幾。如急欲即明白，當請一部
彌陀要解便蒙鈔，息心看看，或可即知。或猶未能即知，以須久久？煉
方知也。<le>光</le>於去年，即應許李圓淨修清涼、峨眉、九華志。去年請許止
淨標其大致，其所修治，通歸於<le>光</le>。一年多來，以信札及各冗繁，一部
也未修好。前以尚不即排，故遲亦無礙。今清涼志已排，而修只一半，
每每十餘日不暇一理。以故今決拒絕一切應酬以為此，否則，兩失其益。
以後無論何事何人，皆勿來信，來亦不復。否則，此事逼極，則難得如
法。流傳世間名山誌，好將就了事乎。祈以此話，與一切相知說之，亦
勿介紹人來皈依。<little>（其四）</little>此女生是討債，死是償債，可無疑者。然溺
人之處，常有人溺，即所謂求替死鬼者。當於其處，立一木標，上用極
厚白洋鐵板，刻南無阿彌陀佛六字。字要大，要看得遠，要能經久，可
息此禍。以刻此字之人之慈心，感佛之慈光加被，以後決保無有此禍。
即此可見佛慈悲力，不可思議。薦亡之法，唯念佛最為第一。現世之施
食，皆場面而已，固不如求念佛僧夜放蒙山，為有實益。道家之經懺法
事，通竊取佛法中之名義而杜譔之。僧之施食，尚難得真益，道之會食，
豈即能度亡乎，不過借此以欺人而已。既是被怨鬼攜去，約事似屈，約
因則非屈。至簽之所示，何可執定，以事有萬變，簽止若干。即乩語尚
有時不應，況籤詩乎。汝夫婦置女於河邊而歸，女溺死，則有過。彼在
家中，竟自往河死，汝自謂有過，則成癡話矣。甚矣，怨之不可結也。
<pb n="582"/>
前生結之，來生受報，彼鬼豈無因而拉此女入河乎，可以知因果之永無
或失也。<little>（其五）</little>佛法圓通無礙，密宗固有不經阿闍黎傳授者，則為盜
法，此乃極其尊法之意，非令永斷密宗之謂。若依汝說，未受三昧耶戒，
不可念蒙山施食。何但蒙山施食，即一切咒皆不可念，以未經阿闍黎傳
授故。然自古至今，普通人念大悲、准提、各咒，有感應者甚多。乃至
儒者由碑帖而知有心經，病瘧而力疾念之，瘧鬼即退。若如汝說，當瘧
鬼更為得勢矣。今為汝說一喻，譬如盛德君子，以身率物，一鄉之人，
聽其指揮，悉皆安分守己。其人之以身率物，勝於官府之發號施令，切
不可以其德化勝於官府，即效官府發號施令，則人皆以為友叛矣。但自
修持則有益，若自僭冒則有罪。如此，則不至斷滅密宗，亦不至破壞密
宗矣。今人多多是以凡夫情見說佛法，故致遍地皆成荊棘，無處可下足
行走矣。僭冒者，謂妄充阿闍黎也。作法何礙，畫梵字作觀，均可照儀
軌，但不可自命為已得灌頂之阿闍黎耳。彼能知此義，則<le>光</le>之喻更為明
了矣。今人學佛，皆是瞎用心，弄成法法互礙，一法不成了，可嘆之至。

<h2>復沈來澐居士書</h2>
<little>（民國二十一年）</little>
　　一切眾生，皆有佛性，皆當作佛。所慮者背覺合塵，不肯回頭，則
佛無柰彼何。若肯回頭，則前之背覺合塵，罔念作狂者，今則背塵合覺，
克念作聖矣。以佛性自心本具，佛慈多劫常垂。而況令嚴令姑丈之遺範
尚存，誠所謂求則得之矣。<le>光</le>老矣，精神不給，故避地於蘇州報國寺。
此寺概無房產，亦不應酬，只數人作茅蓬住，終日關門過日子。今因汝
之誠，欲多開示，則不勝其勞。今為汝寄文鈔、嘉言錄、各一部，祈詳
閱而依行之，則令嚴令姑丈之所得者，汝亦當得之也。然欲生淨土，必
須要敦倫儘分，閑邪存誠，諸惡莫作，眾善奉行方可。否則，心與佛悖，
難得實益矣。所言敦倫儘分者，即力行孝、弟、忠、信、禮、義、廉、
恥、之謂也。必須實行於父子、兄弟、夫婦、朋友、間者，然為人子之
職分，尚易盡易知，為人父母之職分，則難盡難知。今之許多瞎搗亂之
人，雖是其人之罪，究其來源，皆因其父母，未嘗以為人之道理，並因
果之事實相告。所教者，皆主於機械變詐之計慮，故致如此其惡劣也。
<pb n="583"/>
由是言之，人果能善教兒女，自可家道興隆，天下太平矣。願於兒女初
知事時，即以為人應行之事，及善惡因果之實驗，常與說之，則兒女之
子子孫孫，通皆賢人善人矣。此所以為父母之分，校為兒女之分為難盡
也。

<h2>復海門蔡錫鼎居士書三</h2>
　　汝之所執，乃屬斷見。不知我人一念心性，非斷非常。何以非斷，
前無有始，後無有終。若有始終，即落斷見。何以非常，性本常然不變，
而復有隨緣之義。隨悟淨緣，則為聲聞、緣覺、菩薩、佛。雖圓成佛道，
而了無所增，但去盡妄想執著，復其本具心性而已。隨迷染緣，則為天、
人、修羅、鬼、畜、地獄。雖輪迴六道，而了無所減，但由妄想執著，
錮蔽本性，如雲遮天日，而天日仍舊無所加損耳。汝最初學之週天大道，
不但不是佛法，且不是老子之法。試觀老子道德經云，吾有大患，為吾
有身。外道皆以長生不老，及成大羅神仙為事。若成大羅神仙，則便於
玉帝座下稱臣，謂為榮無以加。不知玉帝尚在六道中，況於玉帝座下稱
臣之人乎。又汝言天地開時，眾生從何而來。不知天地如房屋，新屋一
成，則當拆舊屋時移居他方者，照舊還歸原處。房屋當壞，移徙亦然。
故有罪業者，移居他方世界之惡道。有功德者，生於二禪天。初禪壞七
次，二禪壞一次。二禪壞七次，三禪壞一次，是名三災。四禪永無有壤，
三禪壤時，有功德眾生，皆生四禪。又汝既信淨土法門，何不認真修行，
而復妄充通家，問此不關己分之事。汝本外道性質，以外道當佛法，以
佛法當外道，此種糊塗信，本不應答。誠恐汝或有佛緣，隨即返邪歸正，
亦不可料，故不禁絡索一上。能信，則但按嘉言錄而修之，必得大益。
倘又逞己盲辯，又復來函致問，則決定不復。何以故，既不領會，猶執
迷為是，誰有此閑心思，與汝辯論無關自己身心性命之事乎。本欲即在
汝信略批，奈語意太略，則汝疑猶不能決，故續二紙耳。<little>（其二）</little>去年
以校書無暇，後又病，故不暇修書，但令李圓淨寄德淨之法名而已。以
文鈔中所說，皆系開示，而嘉言錄，又撮聚一處，頗易領會，何必又於
百忙中復信。今之宏法者，多皆以上根利器自詡，又復以上根利器待人，
故不注重持名求往生，而以開悟為期望也。此在當人自量可也。如其能
<pb n="584"/>
開悟、明教理，又能斷盡見思二惑，則何善如之。如其不能，固當依信
願念佛，求生西方，為唯一無二之決定良策。否則，於種善根，則誠有
之，於了生死，恐難以預斷其劫數也。汝處外道多，汝既生正信，凡所
言所行，當勿與彼同，則或可轉彼邪執。第一須要敦倫儘分，閑邪存誠，
諸惡莫作，眾善奉行。第二須具真信切願，持佛名號，不使名利、及人
天福報之心稍萌，則可謂德淨。即維摩所謂，欲生淨土，當淨其心，隨
其心淨，則佛土淨。心有污穢，何能生淨土乎。若欲化人，正不必張羅
門庭，但令大家各於自己家中修持，如上所說之事即已。即欲立一機關，
但借一現成之寺廟，為每期提倡之所。<little>（期隨人事以定，或一月二次，
或一星期一次。不可空費錢財，諸事從儉為要。）</little>若即欲建築，當此時
局艱難，不但難以成就，或致反招他禍。<le>光</le>一生不喜張羅，以故一生不
作主人，不收徒弟，但只在人家寺裹作掛單僧耳。近十餘年，由外邊謠
言，人遂謬聽，謂為善知識，以致忙得不了。今已七十矣，何能常忙。
故急欲隱居，拒絕一切人情往還，即當去滬長隱，以後不得又通信。<little>（其
三）</little>佛弟子祭祖先，固當以誦經、持咒、念佛、為主。焚化箔錠，亦不
宜廢，以不能定其即往生也。即定其即往生，亦不妨令未往生者資之以
用耳。受五戒者，應搭縵衣，係五直條，不是一長一短之五條。今則一
長一短之五條，二長一短之七條，每每亂搭，實為僣越。與其僭越，固
不如不搭之為愈也。若欲搭者，須於正禮拜時搭之，不可常搭，以致混
亂儀規。具，本名坐具，坐時所用。吾國向來作禮拜用，隨眾則不能不
用，自行則用否隨意。僧尚如是，況居士乎。

<h2>復梁慧棟居士書</h2>
<little>（民國二十一年）</little>　　<le>光</le>老矣，無精神為之開示。以汝提倡淨
土法門，今為汝寄淨土十要，
佛學救劫編，並長信。依此修持，自可得其實益。然既提倡佛學，必須
注重念佛求生西方一法。否則，只是種善根，不得現生便了生死也。又
貴地之外道甚多，無論是何種外道，均不可依彼法修持。若學佛而仍修
外道法，則成壞亂佛法，疑誤眾生之罪。既學佛法，必須要敦倫儘分，
閑邪存誠，諸惡莫作，眾善奉行，戒殺護生，信願念佛，決定求生西方
極樂世界。以此自行，復以此化他。俾內而家庭眷屬，外而一切有緣，
<pb n="585"/>
同修此法，同得此益。今為汝取法名為慧棟，謂以佛智慧為世棟梁，俾
彼無依孤露之人，同得庇於佛法大屋之下。若肯顧名思義，當可不虛
此生此遇矣。且長信所說，均系切要之事。而臨產念觀音聖號，實為人
生第一要事，宜與一切人說之。則以後不但不受苦痛危險，而所生兒女，
亦得安樂，無諸災殃。惜世人不知，遂致每每受苦不堪，或致母子雙亡，
為可哀也。淨土十要，為淨土法門最要之書。此次所印，又附數要書要
文。得此一書，依之修持，譬如杲日當空，行大王路，一直前去，了無
差錯。門外漢，每每不以書中所說為是，輒求口傳心授之秘法。此乃習
聞外道口傳心授，方能得道之邪說，誤認佛法亦如是。可悲可痛，切勿
染此邪見

<h2>復于歸淨居士書</h2>
<little>（民國二十二年）</little>
　　欲學佛，必須敦倫儘分，閑邪存誠，諸惡莫作，眾善奉行方可。不
能為世間賢人善人，何能得佛法真實利益乎。汝母既長齋念佛，當將淨
土宗旨，及修持要義，與汝母說，庶可母子同生蓮邦。又須以此普為一
切親朋有緣說，俾大家同沐佛化，同修淨業，同生西方也。汝既學校卒
業，處今之世，斷不宜出家，況汝母又不許乎。即掩關亦不必。為汝計，
或為私塾之師，或為人司書啟管帳，均可稍得薪水，以資日用。然須認
真讀書，俾文字通暢方可。斷不可懶惰懈怠，以致無所成就耳。法名，
即原歸淨二字甚妙。古云：「縱然生到非非想，不如西方歸去來。果能老
實念佛，乘彌陀之願船，歸極樂淨土家鄉，是可預卜。此乃千經萬論，
處處指歸，若不此是歸，定如貧子，不識故土，不憶慈父，而甘漂泊地
鄉，以轉於溝壑也。若不擬不議，一心歸去，始知自性本來清淨，又何
處求歸相淨相耶。古又云，自是不歸歸便得，故鄉風月有誰爭。歸律嚴
淨．念茲在茲。

<h2>復宗誠居士書</h2>
<little>（民國二十二年）</little>
　　今之學堂，直是一個陷人坑，不陷於黨派中，便陷於自由愛戀，任
<pb n="586"/>
意冶遊。須知人只五六尺一動物耳，而與天、地、併稱三纔，則人之名
尊無與等。名既尊貴，必有可尊貴之實，方可名之為人。否則，便是衣
冠禽獸，以其無有人之氣分故也。才者，能也。天能生物，地能載物，
人能繼往聖，開來學，補天地化育之不及，故與天、地、併稱之為三纔
也。若只知飲、食、男、女，不知孝、弟、忠、信，禮、義、廉、恥，
則較禽獸為惡劣。是人也，空得一世人身，絕無一點人氣。則一氣不來，
當墮地獄，經百千劫，了無出期。欲為禽獸，尚不可得，況又得為人乎
哉。汝最初不知此義，聞惡友之誘即冶遊。及惡毒已受，疼痛不堪，好
後又行，又發又犯，亦太不知好歹，太無志節矣。須知男子冶遊，與女
子偷人，了無高下。世人每以女子偷人為賤，而於男子冶遊，則不以為
怪，此皆不知人之名義，所以有此惡劣知見也。幸汝以屢次受苦，始知
回頭，亦是宿世善根所使。而<le>光</le>又詳說所以者，恐汝此心未死，後來或
復蹈此覆轍。故欲使知人名尊貴，而不致自暴自棄。並以此勸諭一切青
年男女，同凜人之尊貴名稱。實行敦倫儘分，閑耶存誠，諸惡英作，眾
善奉行之世善。又復發菩提心，普利自他，同皆生信發願，念佛聖號，
求生西方，以修出世之善，是則可名為人。雖不能繼往開來，參贊天地
之化育，如古聖賢。然亦有少分繼往開來參贊之功德。則人之名方有實
際，不成空談。今為汝取法名為宗誠。宗，主也，本也。謂以真實至誠，
自行化他，不使有一絲毫虛假，及惡劣念頭，以至孤負人之一字也。五
戒且先自持，既能真持，久之，則受又有何難。倘心仍猶豫，是則名為
兒戲，不但汝自罪過，<le>光</le>亦同得罪過。

<h2>復許慧舫居士書</h2>
<little>（民國二十二年）</little>
　　汝之病，乃宿世、或現生，有害人性命之事。此業不消，病決難好。
現在吃藥無效，即可不吃。但息心念佛，念觀世音，以期超度怨家。念
佛雖不見效，仍有利益，不可與吃藥同作一例。汝家計如何，若無財力，
則自己至誠懇切念佛。當生慚愧心，不可生憤很心。生慚愧，則怨家之
怨恨可解。生憤恨，則是欲解而更結矣。以彼懷恨相報，汝又懷恨彼報，
則愈結愈深，莫可如何矣。此系解怨釋結之最上一著。如家計尚豐，或
<pb n="587"/>
可於靈巖山打一佛七，或請十五、二十、三十人，均可。靈巖為江浙第
一認真辦道之處，常年念佛，與普通打佛七同。有施主求若干人打七，
仍是照常念佛，不過於佛前、牌位前，多三次迴向而已。無論打七者，
不打七者，通同一樣念。不過請若干人，即得若干人之功德耳。現念佛
堂有三十餘人。若打七，當供一解怨釋結之紙牌位，圓滿則焚化之。若
自己供長生祿位牌位，則做一木牌位，永供念佛堂中，則加五十圓，不
做，則按人十圓。如十五人，即一百五十圓，三十人，即三百圓。此非
為靈巖拉佛七，以汝病體重，故不妨說此辦法耳。汝自斟酌，若無力，
則不必強勉。今為汝寄淨土五經二本，汝與婦同得受持，此可作常時讀
誦本。又靈巖去年重修大工，今碑已刻成，搨出，今寄一張，閱之，可
知其修持之概耳。至於<le>光</le>之隨便所說，何必集錄。文鈔、嘉言錄、已可
為法，何必求多乎。至於某某外道，所偽造之書，吾人只好任彼所為，
各行各道。若與彼盲無目者辨別黑白，彼何能自知其非，反惹彼生謗<little>（賣
讀）</little>耳。譬如狗子吃屎，彼自謂香美。若與彼說是臭惡，彼決不肯信，
反謂說者不知好惡。當今之世，大家完全在黑暗中，越學問大，越糊塗。
往者，程子、朱子、之學問人品，可謂很大很高，而且極力破斥因果輪
回，謂為佛借此以騙愚夫愚婦耳。此種話，即是提倡破壞孝、弟、忠、
信、禮、義、廉、恥、者之大根據。知此，益當一心念佛，求生西方矣。
今之有學問者，又何足道。

<h2>復殷德增居士書</h2>
<little>（民國二十二年）</little>
　　欲以讀誦大乘，助其淨業，非真有深明淨土之正知見不可。否則，
便以經教中高深玄妙之法門是尚，於淨土法門，完全視作愚夫婦之修持。
近來之講華嚴，講法相者，多破淨土。湖南某，深知淨土，尚極力提倡。
因學法相宗，後之所說，皆是謗佛、謗法、謗僧。汝發此種大心，頗為
難得，但未必不隨經教知識所轉。不轉，則可謂佛之真子。轉，則或成
捨易取難，或成湖南某派，則嗚呼哀哉矣。往年一法師，以念佛為賣五
香豆，以講經為開銀行。又以念佛為飯裡參沙，將何以吃。是知非有大
善根，不能深信此法。為汝說此，使汝於未發足前，先將南針認定。否
<pb n="588"/>
則，大通家或可冒充，了生死恐難做到矣。念彌陀，亦可作恃怙，念觀
音，亦可得住生西方。但取其誠則有感，何竟作此種崖板會計乎。觀音，
是彌陀法王子，輔弼彌陀，度脫眾生，是一家事，不是各別門庭。

<h2>復鄭慧洪居士書</h2>
<little>（民國二十二年）</little>
　　現今世道陵夷，在家修行好，出家反多障礙，切勿萌子女願了出家
之念。汝父於此劫濁之中，不知一心念佛，求生西方，癡癡然，欲參禪
明心見性。須知彼所參者非禪，乃文字知見，參到老，於禪了無所幹。
即令真得禪宗明心見性之實益，其去了生死，尚大遠在。以煩惱惑業未
斷，悟是悟，生死是生死。若謂明心見性，即無生死可得，此系門外漢，
與狂禪者之所謬認者。然現時誰是明心見性之人。淨土法門，全仗佛力，
詳看嘉言錄、文鈔，依之而行，決定可以往生西方。去秋，淨土十要印
出，此為淨土法門最要之書。年底，佛學救劫編印出，尚未寄來，待來，
當為寄三幾包。依之而修，校比親近善知識為穩當。若不自量，來江浙
遍訪高人，或竟將此信心被高人打破。則禪既無望，淨又不信，前途茫
茫，將趣何所。今之欲親近善知識者，須先知禪淨之所以。否則，十有
八九，由善知識破壞淨土善根，尚自囂囂得意，謂得正法，良可痛嘆。
<le>光</le>今年決不出關。明年若清涼、峨眉、九華、靈巖，四部山誌了結，當
覓一人不知之處，以終餘年。祈與汝父說此意。又小兒當認真教訓，切
不可溺愛嬌慣。

<h2>與趙奉之居士書</h2>
<little>（民國二十二年）</little>
　　昨接張文理函，言居士近來念佛頗懇切，以未見不慧為憾。不慧業
力凡夫，見之無益。肯依嘉言錄修持，則勝似見面多多矣。今為居士寄
文鈔、十要、聖賢錄、各一部。飭終津梁、正信錄、各一本。有此諸書，
自行化他，足有餘裕，六十七歲老人，亦不必又去研究別種經典。但一
心念佛，求生西方，自可仗佛慈力，帶業往生。其餘一切法門，皆仗自
力斷惑證真，方可了生脫死。念佛法門，但具信願，即得往生極樂世界。
<pb n="589"/>
其間難易，奚啻天淵。祈認真修持，又須令眷屬同念，按飭終津梁，說
臨終助念之利益，破壞之禍害，使彼等念熟聽熟。待汝臨終，則可大家
相助。否則，必定大家相破壞矣。<le>光</le>老矣，目力甚衰，又有迫不容緩之
三山誌。已於月初，拒絕一切，以後切勿來信。文鈔，為淨土入門之書，
十要，為至深至切之典，聖賢錄，為古人已得之榜樣。有此諸書，又有
何欠，而復以一函問法乎。

<h2>與陳慧恭居士書</h2>
<little>（民國二十二年）</little>
　　誠之所至，金石為開，況仗三寶之力乎。居士果能詳看各書，將來
當有成就。否則，便成一無恆之狂人矣。在家人念蒙山，有何不可，此
系普結孤魂緣者。小則蒙山，中則焰口，大則水陸，同是一事。常結孤
魂緣，則常吉祥矣。人不敢念者，意恐招鬼。不知鬼與人混處，無地無
鬼，即不招鬼，誰家無鬼乎。鬼比人當多百千倍，人若怕鬼，當積德行
善，則鬼便敬而護之。人若做暗昧事，鬼便爭相揶揄，故難吉祥。人若
知此，雖在暗室，亦不敢起壞念頭，況壞事乎。此種鬼，乃善鬼，人來
則讓開，人去則又遍佔其地。若厲鬼發現，則有大不吉祥。放蒙山，若
至誠，雖厲鬼，亦當謹遵佛敕，不復為厲。是以凡怨業病，醫不能愈者，
至誠念佛、念觀音，即可速愈，乃怨鬼蒙念佛恩，得生善道而去耳。可
知人人面前，常有許多善鬼、或惡鬼。怕鬼之人，當存好心，說好話，
行好事，所有之鬼，通成衛護之人矣。此鬼唯恐不多，越多越好，用怕
作麼。汝妻發心皈依，今為取法名為慧雅。雅者，正也。能一心念佛，
不生來生人天福報之妄想，方為依佛智慧之正慧，故曰慧雅。三女逢春，
法名宗貞。宗，主也。貞，正也。春為一歲之首，貞為乾德之終。乾卦
云：「乾，元、亨、利、貞，孔子釋之曰，貞者，事之乾也。此貞字，義
理深廣，非止以女守身為貞也。凡一切人，所作所為，得其大體，皆名
為貞。逢春果能恪守本分，以行孝、弟、忠、信、禮、義、廉、恥、之
八德，將來相夫教子，俾夫與子女，皆為賢善，方為宗貞之實義。方與
歲首之春，乾德之貞相合。便是女流師範，閨閫母儀，其為榮也，何能
逾焉。祈慧察，與彼說之。
<pb n="590"/>

<h2>復張純一居士書</h2>
　　令友陳敦復夫婦，敦行孝友，復能篤信佛法，精修淨業，洵為今時
不多見之人。今欲皈依，並受五戒，必要認清淨土法門宗旨，庶可現生
了生脫死，超凡入聖。須知淨土法門，以信願念佛求生西方為宗旨。世
人每每以此為平常無奇，遂以宗門參究之法為殊勝，而注重於開悟，不
注重信願求生。美其名，曰禪淨雙修，究其實，則完全是無禪無淨土。
何以言之，不到大徹大悟，不名有禪。今之參禪者，誰是真到大徹大悟
地位。由注重於參，遂將西方依正莊嚴，通通會歸自心，則信願求生之
念毫無。雖名之曰念佛，實則與念佛之道相反。或又高張其辭曰，念實
相佛。實相，雖為諸法之本，凡夫業障深重，何能做到。弄到歸宗，禪
也靠不住，淨也靠不住。仗自力，即到大徹大悟地位，以惑業未斷，不
能了生死。未悟到大徹者，更不須論。仗佛力，須具真信、切願、念佛、
求生西方，方可。以一向以西方淨土，無量壽，無量光，一一通會歸自
心。而自心只是徒執其名，未證其實。西方之佛，無感不能有應。自心
之佛，在因無有威德。世之好高務勝者，每每皆成弄巧成拙，求昇反墜。
而知識欲人以圓融見稱，亦絕不肯作如是說。致如來以大慈悲心，欲令
一切眾生，現生即了生死，而依舊不能了。此生既不能了，將來或可能
了，而塵沙劫又塵沙劫，仍在輪迴六道中者，當居多數也。如真能識得
此種利害，再息心看淨土各經書，方知此念佛求生西方一法，其大無外。
十方三世一切諸佛，上成佛道，下化眾生，無不資此以成始成終也。今
為敦復，取法名為慧復。謂以佛智慧所說之淨土法門，自行化他，各各
皆得複本心源也。為其妻鄭含章，取法名為慧章。謂依佛所說之淨土法
門，自行，復以教誨兒女，以及一切坤倫，俾二妃、三太、韋提希之道，
大明於今，故名慧章。吾常曰，治國平天下之權，女人家操得一大半。
蓋以母賢，則兒女皆賢。在胎則稟母之氣，幼時則觀母之行，聞母之言，
已熏陶於讀書之前。及其讀書，則一一措之躬行，而為賢人善人故也。
又曰，教子為治天下之本，而教女為尤要。以無賢女，則無賢妻賢母，
因之亦無賢人矣。今不於淨土法門指示，而泛言於此者，以期人人各知
務本也。此本既立，一切世出世間道理，均得恢復章顯矣。今為彼寄淨
<pb n="591"/>
土經書二包，息心讀之，其修法利益，固不在<le>光</le>之多說也。五戒，無論
受與不受，皆當嚴持。以前之殺、盜、淫、妄、四條，名為性戒，即不
聞戒名之人，犯之亦有罪過。而受戒者犯之，則成兩重，於本罪外，又
加一犯戒罪過。故曰，一切人皆須嚴持。飲酒，名遮戒，未受戒，飲無
罪。受戒後飲，只一犯戒罪耳。祈慧察，並令彼夫妻閱之。

<h2>復營口徐永業先生書</h2>
<little>（民國二十四年）</little>
　　閱來書，知先生是大有心人，惜於<le>光</le>序，未能詳閱，故於無可疑而
生疑。又援普陀為例，亦是不可為例之例。普陀之地，雖非天竺之南海，
觀音，固是一觀音。前人皆取華嚴善財南參以發揮，<le>光</le>何得立異以為不
可乎。若如閣下所說，隨在何處有觀音廟，凡非其地之事跡，均不可引
矣。菩薩住處品，先說四方，次說四維，則西南方，不可以震旦之西南
為據。現有菩薩，名曰賢勝，何可以賢勝為普賢乎。不知普賢之德，隨
處皆可為道場，固不在經有明文與否。若硬訛引，反成誣經。此非啟人
正信，乃啟人邪見，由茲疑經疑聖也。祈息心詳閱原序，則群疑自釋。
若謂不然，則隨閣下作何議論，<le>光</le>不過問。<le>光</le>老矣，目力、精神
、均已
不給，已於去冬十一月，聯登新、申、半月刊、各報，拒絕一切信札差
事。此後祈勿來信，來決不復。

<h2>復郁智朗居士書</h2>
　　語云，富翁不知貧人之苦，壯夫不知老人之苦。汝意<le>光</le>之拒絕，不
過為靜修耳，不知真是目力、精神、不給耳。祇汝之來函，並此回字，
乃手、眼、二鏡併用，方能看寫。雪白紙耀目，一字不能寫。念佛三昧，
亦不易得，若不自量，或致著魔。須知往生淨土，全仗信、願。有信、
願，即未得三昧，未得一心不亂，亦可往生。且莫只以一心不亂，及得
念佛三昧為志事，不復以信、願、淨念、為事。<little>（都攝六根而念，為淨
念。念佛時，常聽自己念佛音聲，即是都攝六根之下手處。切須注意。）</little>
或恐志大言大，未得實益，由不注重信願，不能與佛感應道交，仍在此
五濁惡世中，做苦眾生耳。所言蕅益警策，當請善書者，寫作恭楷大字，
<pb n="592"/>
張之庭壁，以發起一切人之信心，實為要義。至祈另作警策，文鈔中所
說，均不足以警策乎。現在時局，危岌之極，當勸家屬老幼人等，同念
南無阿彌陀佛，並念南無觀世音菩薩，以作預防之計。否則，禍來時，
避無可避，防無可防，為之柰何。當以此語，與一切有知見之人說之，
庶令聞者，種出世之善根。此後切勿來信，凡題跋校勘，概不能應酬。

<h2>復昆明蕭長佑居士書</h2>
　　堪輿家言，何可為準。若如所說，則富貴之人，永遠富貴，何以高
門每出餓殍乎。世之最有力能得好地好宅者，莫如皇帝，何皇帝每多壽
短。自漢以來，無有過四百年者。貧人眾苦交集，又欲得吉宅吉穴而不
得，是欲免苦，而又自設法以令苦更深遠也。汝但存好心，說好話，行
好事，一心念佛，展轉勸人。依一函遍復為之勸化，當可業障潛消，善
根增長。<le>光</le>為汝懺，何若汝自已竭誠盡敬以自懺之為愈乎。人之將死，
務須助念。人之將生，亦須令產婦念南無觀世音菩薩。傍邊照應之人，
亦為大聲助念，則決無苦痛難產之事。即難產將死，令彼產婦自念，及
全家，或在產室，或在別屋同念，亦可不久安然而生。汝欲轉禍為福，
當以此一函遍復之事，逢人即說，校彼另修住宅，另移祖墳，為有益無
損也。世人不在心上求福田，而在外境上求福田，每每喪天良以謀人之
吉宅吉地，弄至家敗人亡，子孫滅絕者，皆堪輿師所惑而致也。若堪輿
師知禍福皆由心造，亦由心轉，則便為有益於世之風鑒矣。又堪輿家，
人各異見，凡古人今人所看者，彼必不全見許，以顯彼知見高超。實則
多半是小人之用心，欲借此以欺世盜名耳。試看堪輿之家，誰大發達，
彼能為人謀，何不為己謀乎。<le>光</le>老矣，目力衰極，以後不許再來信，來
決不復。

<h2>復湘陰黃頌平居士書</h2>
　　<le>光</le>粥飯僧耳，一向率真，絕不肯虛譽人，亦絕不願人虛譽己。閣下
第一頁之文，頗不願聞，以非我身分，則成莫大之辱矣。病由身生，身
由業生，當痛加懺悔，以消宿業。又須力戒房事，以免復增。無論何病，
不戒房事，決難即愈。孔子所謂，父母唯其疾之懮者，以房事為一切病
<pb n="593"/>
之根本故也。當疾病在身，何須往居士林隨眾念佛。但在家中，息心靜
念，最為第一。至謂與善知識研究佛理，當身嬰重病，只可認真修持。
如至誠念佛，並念觀音。此時用不著研究，一經研究，反成紛馳。譬如
有病，得一靈丹，即以服食為事。不得以先去研究此靈丹系何藥所制，
何藥走何經，治何病，必期於一一瞭然，方肯服食耶。汝絕未知學解學
行之所以然，故不得真實利益。外道名目，累百成千，然其用功，總不
外煉丹運氣。即彼令人看經念佛，皆是門庭場面，彼固不以此為道。欲
得彼之道，必須懇切至極，夜間獨入其室，關閉門窗，外派巡者，只許
一人入室。須先發極惡極慘之咒，若違彼教，定受此種慘報。發咒已，
為其點竅指穴，或在頭面，或在身中。身中之穴，必須脫去大衣，靠身
之衣，撩起而指。此種做作，實皆迷惑人之圈套。而一切外道，最初以
一經傳過道，不修即可成。使去秘密而明示於人，不發咒而任人進退，
則外道便無立地之根據矣。佛法無秘密私相授受之事，亦不令人發咒，
信則依之而修，不信任彼退出。汝既念佛，尚慮入於外道，是汝完全不
知佛法與外道之邪正，但依人而生信心，實未真信。使生真信，但當致
力於修持，何得慮外道之多，而或陷入耶。既有宿業嬰惡疾，當吃素念
佛，為宿世怨家作超度事。所言超度，亦不必請僧做佛事，但自己認真
懇切至誠念佛，及念觀音耳。且勿謂只念一佛一菩薩，便可瘉病乎。須
知念佛，為佛法中最圓頓直捷之法，其利益超過一切法門。但以心之誠
不誠為差等，非法有或靈或不靈也。

<h2>與張靜江居士書</h2>
<little>（民國二十四年）</little>
　　聞居士久已念佛，不知曾注意於信、願、求生西方否。佛法法門無
量，無論大、小、權、實，一切法門，均須以戒、定、慧，斷貪、瞋、
癡，令其淨盡無餘，方可了生脫死。此則難如登天，非吾輩具縛凡夫所
能希冀。若以真信、切願、念佛、求生西方，則無論功夫淺深，功德大
小，皆可仗佛慈力，往生西方。此如坐火輪船過海，但肯上船，即可到
於彼岸，乃屬船力，非自己本事。信、願、念佛、求生西方，亦然，完
全是佛力，不是自己道力。然一生西方，則生死已了，煩惱不生，已與
<pb n="594"/>
在此地久用功夫，斷煩惱淨盡了生死者相同。故念佛決定要求生西方，
切不可求來生人天福報。彼離信願以教人念佛求開悟之開示，切不可依。
念佛之要，在於都攝六根。當念佛時，攝耳諦聽，即是攝六根之下手處。
能志心諦聽，與不聽而散念，其功德大相懸殊。此法無論上中下根人皆
可用，皆可得益，有利無弊，宜令一切人皆依此修。本欲詳說，以為時
無幾，恐誤歸期，故略取要義書之。餘詳文鈔、嘉言錄，閱之自可悉知。

<h2>復海門理聽濤書七</h2>
<little>（民國二十一年）</little>
　　茲由陳慧昶轉來手書，知年未及壯，頗有信心，日誦金剛經數卷，
以期懺悔宿業，是誠人生之一大事也。然須志誠恭敬方好，若如汝寫字
之潦草法，則利益隨浮泛之心，而減之多多矣。又汝欲皈依，今為汝取
法名為慧纔。汝原名聰纔。聰明而有才，用之於正，則可以希聖希賢，
建功立業。用之不正，則可以自誤誤人，墮三惡道。今日之天災、人禍，
皆大多數聰明有才者之所造成。若夫智慧，則便能識邪正，明因果，趨
吉避凶，成德達纔。有智慧，則纔能助道，無智慧，則纔能悖德，故名
汝以慧纔也。汝宜顧名思義，於起心動念處，每為審察，是合智慧否。
合則擴而充之，不合即直下消滅，不許再萌。又須敦倫儘分，閑邪存誠，
諸惡莫作，眾善奉行，信願念佛，求生西方。以此自行，復以化他。能
如是者，則為真佛弟子。況今乃一患難世道，凡內而家庭，父、母、兄、
弟、姊、妹、妻、子、及與僕，婢。外而親戚，朋友，並一切相識之人。
均當令其常念阿彌陀佛，及觀世音菩薩聖號。以為現在履危而安，逢凶
化吉之據。將來壽盡，永離生死苦海之方。其念之方法，與其利益，一
時不易詳說。令慧昶寄嘉言錄，及合宜之書，閱之自知。欲得佛法實益，
須辦十分誠心。持經念佛之事雖同，心之誠有淺深泛切之不同，則其利
益，便大相懸殊矣。世間事事，均須以誠而成，況持經念佛，欲以凡夫
身，了生脫死，超登佛國，不誠而能得乎。<little>（其二）</little>修行人，只取其實
行，何須張羅場面，要照相做甚。<le>光</le>一向不喜照相，近有香港佛學會，
佛化刊內有<le>光</le>相，一弟子寄十冊來，今為汝寄一本。又揚州張瑞曾所刻
藥師經，前寄一包，今為汝寄五本，除自存外，餘與四求皈依者。彼等
<pb n="595"/>
香敬，如數收到。當輿與彼等說，既皈依佛法，即當照佛法中之淨土法
門修，切不可兼帶煉丹運氣等法。此法最易得益，以其仗佛力故也。餘
皆仗自力，故與此法，相隔天淵，煉丹，乃葆身葆氣之法，非了生脫死
之法也。即參禪、研教、及密宗各法，亦非契機之法。法不契機，如藥
不投病。唯淨土一法，普逗上中下三根之機，若聖若凡，均當修習。切
不可聞禪宗、密宗、之高超玄妙，而捨此修彼，致了生脫死，永無其日
也。現今是一患難世道，無論何人，皆當念佛、念觀世音，以為預防。
凡刀兵、水火、瘟蝗、惡病、怨家、對頭、等危險，志誠念之，決定不
至不可解結。即女人臨產，尤當志誠朗念觀世音聖號，決定無有苦痛。
此時不可心中默念，以用力送兒出，若默念，或致受病，切要。即難產
之極，已將殞命，念之，亦得立刻安然而生。須知從少肯念，便可無有
難產之事。即非難產，念亦有大利益。切勿以裸露不淨而不敢念，則失
利益，而或受苦痛，或致母子雙亡也。彼產婦本人念，在旁照應人亦念。
家中人在別屋中，亦可為彼產婦念。若人皆知此，世間便無難產，及因
產而死之事矣。劉溫甫，已經七十四歲，當通身放下，一心念佛，求生
西方。否則，一經錯過，不知何劫，方得遇此法門也。其餘雖尚未至於
甚老，然人命無常，不一定能活到老方死也。餘看長信，此不備說，祈
各實行是幸。<little>（其三）</little>貴地信心者多，恐未必真實依佛法修持。須與彼
等說，佛法與外道不同。外道專事秘傳，用煉丹運氣之工夫，絕不以敦
倫儘分為事。又有扶乩降鸞，雖亦勸人為善，究屬靈鬼假冒仙佛之名。
若不明理，認做真仙真佛臨壇，則其錯大矣。非絕無一次是真仙臨壇者，
然亦千中難得一次耳。明末，覺明妙行菩薩，以乩開導佛法，臨去令其
永斷扶乩。十年前，香港哆哆佛學社，亦然。此二，皆真菩薩，而禁止
扶乩。以無甚道力之靈鬼亂說，誤人實深，故菩薩即以扶乩，而禁絕扶
乩，我文鈔中亦曾說及。若有不肯丟外道工夫，及扶乩事業者，切勿令
受皈依。以免世人謂佛法，與外道無異也。<little>（其四）</little>前函論扶乩之弊，
學佛之人，不應預此事。此事多是靈鬼假冒，久則必至誤事。即不誤事，
其所說，多是與世人知見相同，而每每與真正道理相背。所開名單，不
可用紅紙，老眼看不清，甚為吃力。後若再有求皈依者，當與彼說，若
曾入外道，並扶乩者，須將以前所行之道，完全拋棄。否則，不為介紹，
<pb n="596"/>
庶不至以外道為佛法，致無知者，邪正不分，猶然以邪為正也。今為皈
依者各取法名，祈為抄致。又世人愛兒女者，均是害兒女者。不肯教誨
學好，一味任性嬌慣，俾好好天姿，均成頑庸敗類，天下由茲而亂，皆
此等不知為人父母者所養成。今欲兒女賢善，當於初開知識時，即以因
果報應，生死輪迴，及孝、弟、忠、信、禮、義、廉、恥、之事理為說，
令其實行，則兒女必定為賢人善人。其為榮也，世世無窮。<little>（其五）</little>少
子夭折，人情於此種境界，每起怨尤，生懈怠。須知人生因果複雜，有
因故致有果，有果斷非無因。知前因後果，則可不生怨尤。知德能感天，
則必不至小有逆境，便懈修心。譬如天初熱時，或忽大涼，初涼時，或
復大熱，此乃暫時變動，非常時總如是也。但盡我心以修，不問現境逆
順，若能常如是者，必能永膺多福。若因小有不順，遂謂修持無益，是
無知無識者之知見。縱令一生無拂意事，亦難達到儘分樂天地位。果能
修持不懈，當必有長壽成德之善子來生。若不論好歹，唯取其不夭，則
刮百姓之脂膏，以其款存之外國銀行，一氣不來，完全歸外國人，何嘗
不是幸得不夭之愛子乎。此種不成器之兒子若夭，是為大德所感。由其
不夭，致令全國人民塗炭。若當日，凡屬此類，盡夭亡之，則吾國何至
無可救藥，以待喪亡乎。但當息心念佛，以消罪業而迓吉祥。<little>（其六）</little>
令祖之語錄，與山誌無乾。若塔銘、或傳、或有備需之點。至於像，以
歷代古德，俱無影堂，即寄來，亦不便安頓。以今之靈巖，完全不是承
繼昔年之靈巖。以兵燹之後，唯留一殘塔，餘悉灰燼矣。況今是淨土法
門，令祖乃禪宗知識，論寺宇，則無所承繼，論法道，則另一門庭。譬
如水陸舟車，在歸家後則全同，在途路上則各異。今人非大通家，斷不
可說圓融話，只圖好聽，致無實益也。儲公，乃漢月藏之最高弟子。漢
月，欲為古今第一高人，與天童密祖，大相牴牾。宏忍、具德等，同為
蔑祖之流。唯儲公，尚無此種習氣，此誠可令後世之人欽敬者。<little>（其七）</little>
嘉夢頻得，乃宿因現懇所感也。大寺院，即華嚴法會，但以未破煩惑，
只見劣相，不見勝相，然亦頗不容易見此境界。至於長者取水賜飲，乃
文殊菩薩以甘露賜汝也。宜常勉力，庶不負此一番加被之恩德也。良以
博地凡夫，多隨境轉故曾子於將死之時，始說詩云，戰戰兢兢，如臨深
淵，如履薄冰，而今而後，吾知免夫。不到臨終，尚恐或有陷溺，不敢
<pb n="597"/>
說此大話。今之好說大話者，皆是絕不在腳跟下用功之狂夫也。令友舌
根不利，乃其宿業，念法華固好，念佛、念觀音，亦能消業增慧，不可
固執，謂唯念法華方能也。念佛若真至誠，尚能超凡入聖，豈止令舌根
通利而已哉。

<h2>復智樂居士書</h2>
　　往生不在識字不識字，只在有信願與無信願。有信願，決定往生，
無信願，決不得往生。汝母經咒不能念，當勸令一心念佛。宜吃長素，
切勿以血肉供親為行孝也。此系不知佛法人之迷信。吾人既知食彼之肉，
將來亦當以身命還，則此之行孝，直是令親生生世世受人屠宰也。此孝，
乃害親於生生世世之孝，可不哀哉。至欲親往生，當切勸兄、弟，姊、
妹，妻室、兒女，同皆日日陪親念佛。即不陪，亦令常念。使念慣，待
親臨終，自然會念。又要詳說助念之利益，破壞之禍害，則方可得其助
念之益，不受破壞之害也。餘詳一函遍復，及飭終津梁，若無，向弘化
社請。

<h2>與胡作初居士書</h2>
<little>（民國二十二年）</little>
　　數日前，令甥崔澍萍來函，並將閣下與彼之函，亦並寄來，祈<le>光</le>為
閤下寄各種書，已令寄矣。閣下一向有信心，而未遇通人，其所修持，
乃外道煉丹運氣之法。彼自詡性命雙修，為得六祖之真傳，實則但是保
身之法，了無了生死之氣分，彼何知性與命之意義哉。但世人不知正法，
便無由決擇真偽，難免盲從。彼之煉丹運氣之法，用之好，則血脈周流，
身體強健。用之不如法，則氣滯不通，其害非小。有許多人，入同善社
坐工，以致成癡呆、癱瘓，身體麻木者。皆由其法不善，以冀養身者，
反以害身，可不哀哉。詳察閣下之病，由於一向好勝，故每每因氣受病，
此其一。又以天性聰明，故帶聰明人習氣，致於女色，不加撙節。再加
以忿怒之火，不時而起。譬如雙斧伐孤樹，已危險之極。又用同善社不
良善之坐法，則又為病苦之助緣，以致種種現象，皆由之而生。今若肯
依清心寡欲，攝心念佛之法行之，久而久之，宿業消滅，善根增長，一
<pb n="598"/>
切失眠、鼻梁顫動等，當皆逐漸消滅矣。當先看嘉言錄中修持方法，一
句南無阿彌陀佛，綿綿密密，長時憶念。凡有忿怒、淫欲、好勝、賭氣、
等念，偶爾萌動，即作念云：「我念佛人，何可起此種心念乎。念起即息，
久則凡一切勞神損身之念，皆無由而起。終日由佛不思議功德，加持身
心，敢保不須十日，即見大效。若只偶爾念一句兩句，便欲見效，則是
自欺欺人，雖亦仍有功德，欲即由此愈病，即決不可得。凡事均以誠為
本，修持可不用其誠，而欲得愈病滅苦之利益乎。又若習氣深厚，尤當
專念南無觀世音菩薩，以菩薩救苦心切也。今附一函遍復，閱之，即可
自知。<le>光</le>現在有甚急要之事，以後不須與<le>光</le>信，如有所商酌，當
與澍萍
信。然亦不許澍萍再來信，不過彼稍識門徑，比閣下明白多矣。

<h2>與泉州莊慧炬居士書</h2>
<little>（民國二十一年）</little>
　　今之外道，遍世間皆是。以佛法深妙，人莫能知，彼遂竊取佛法之
名，而不知其義，遂以煉丹運氣保身之法，認做了生脫死之法。且彼等
既不知生死因何而有，故瞎造謠言，謂煉精化氣，煉氣化神，煉神還虛，
複合一處，為得道。實則完全是識神用事，心性真如實際之理體，絕未
夢見。尚自詡云：「六祖亂傳法，法歸在家人，僧家無有法。此語不但說
之於口，而且筆之於書。以假毀真，以邪為正，無知無識之人，遂被彼
所惑。而彼外道能遍傳於世者，得力有二種法。一則秘傳，謂一得明師
真傳，不修即成。故神其說曰，老鼠聽見，老鼠都會成，雀子聽見，雀
子都會成。故其傳道時，必須在密室中，小聲氣說，外面尚要派人巡查，
恐有盜聽者。二則嚴示禁令，雖父子夫婦之親，均不與說，說之必受天
譴。故於未傳道前，先令發咒，後若反道，則受如何之慘報。發咒以後
方傳道，此後縱有知其非者，以其懼咒神，寧死也不敢出此道外而學佛
法。假使外道去秘傳而公開，普令大家同聞，亦不令人發咒，則舉世之
人，有幾個肯入彼道者乎。彼固無道，竊取佛法了生死之名，而實行煉
丹運氣保身之事，縱令心行清潔，亦不過成仙而已。仙之地位，去天尚
遠，況佛法中之聲聞、緣覺、菩薩乎。汝既皈依佛法，當將從前所修外
道法，徹底丟在東洋大海外。一心念佛，求生西方，庶可不虛此生此遇
<pb n="599"/>
矣。

<h2>與馬星樵醫士書</h2>
　　佛為大醫王，普治眾生身心等病。世間醫士，只能醫身，縱令著手
成春，究於其人神識結果，了無所益也。汝既皈依三寶，發菩提心，為
人治病，則當於醫身病時，兼寓醫心病法。何以言之，凡屬危險大病，
多由宿世現生殺業而得。而有病之人，必須斷絕房事，方可速愈。欲滅
宿現殺業，必須戒殺吃素。又復至誠念佛，及念觀音，則必可速愈，且
能培德而種善根。償怨業病，除此治法，斷難痊愈。其人，與其家父、
母、妻、子，望愈心急，未必不肯依從。儻肯依從，則便種出世善根。
從茲生正信心，後或由此了生脫死，超凡人聖，則於彼於汝，均有大益。
至於斷欲一事，當以為治病第一要法。無論內證外證，病未十分復原，
萬不可沾染房事。一染房事，小病成大，大病或致立死。或不即死，已
種必死之因，欲其不死，亦甚難甚難。縱令不死，或成孱弱廢人，決難
保其康健。不知自己不善攝養，反說醫生無真本事。無論男女，<little>（處女
寡婦不宜說，餘俱無礙。）</little>均當侃侃鑿鑿，說其利害，俾彼病易愈，而
汝名亦因茲而彰。每每醫生只知治病，不說病忌，況肯令人改過遷善，
以培德積福乎。此是市井唯利是圖之負販心行，非壽世濟人之心行，況
能令人因病而得生入聖賢之域，沒歸極樂之邦之無上利益乎。古人云，
不為良相，必為良醫，是以稱醫士曰大國手。世間醫士之名已高極，若
兼以佛法，則藉此以度眾生，行菩薩道，實為一切各業中最要之業。以
人於病時，得聞不專求利，志期利人，發菩提心之醫士所說，必能令病
即愈，自不能不生正信依行也。欲人取信，切不可計謝禮多寡而生分別。
償富者認真為醫，貧者只應酬了事，久之，人皆以謀利而輕之，則所說
利人之話，人亦不信從矣。又須遇父言慈，遇子言孝，兄友、弟恭，夫
和、婦順，主仁、僕忠。與因果報應之通三世，<little>（過去，現在未來。）</little>生
死輪迴之經六道，有可語者，不妨以有意作無意之閑談。使聞者，漸漸
開通心地，知生死輪迴之可畏，幸了生脫死之有法。能如是者，誠可謂
即世間法以行佛法，由醫身病而愈心病。又現今是一患難世道，天災人
禍，常常降作。無論水火、刀兵，飢饉、瘟疫，蟲蝗、旱潦，怨家、對
<pb n="600"/>
頭等，災患臨頭。但肯至誠懇切，常念觀世音菩薩名號，決定可以逢凶
化吉，遇難成祥。又女人臨產，念觀世音，決定安然而生，無有苦痛。
縱久不能生，將至於死，肯念，則亦即立時而生。<little>（要出聲念，不可心
裡默念。以此時須用力送子出，若默念，必致傷氣受病。旁邊照應之人，
亦代彼念。家中人，不在產房，亦宜為念。不拘在產房內，產房外，念
之皆有利益也。平常於睡眠，與衣冠不整齊，及未洗漱，並沐浴，抽解，
至不潔淨處，均當默念。默念功德仍是一樣，出聲念於儀式不合，非完
全不可念也。）</little>世人無知，視此事為畏途。縱平常有信心人，亦不敢教
人念，謂裸露不淨，念之得罪。不知此時母子性命相關，菩薩唯以度生
為事，此時只取其誠，其裸露不淨，乃出於不得已，非不恭敬特作此相
者之可比。肯念，則其子即生，不但無罪過，且令母子同種善根。<little>（此
見藥師經，非<le>光</le>杜譔。）</little>若平常，必須致虔致潔，不可引此時為例，而
漫不恭敬，則罪過彌天矣。此事凡念佛人均不知。<le>光</le>從前不知俗習之謬，
故文鈔中均不言及。後深知之，故常為一切人說，而其依者，無不即得
其效也。此亦利人之一端也。

<h2>復陳慧和居士書二</h2>
<little>（民國十八年）</little>
　　由慧洪轉來手書，知宿因有在，一聞佛法，即生正信。然學佛之人，
必須敦篤倫常，恪盡己分，閑邪存誠，克己復禮。諸惡莫作，眾善奉行，
戒殺吃素，信願念佛。以此自行，復以化他。能如是者，決定現生可入
聖賢之域，臨終直登極樂之邦。今為取法名為慧和，謂以智慧調和身心，
不使偏於空有諸見，及貪瞋癡等。而復以戒、定、慧，與慈、悲、喜、
捨、等相和，而為自利利他之據。庶不致蹈近來以高明自詡之狂徒，及
卑劣自安之愚夫派也。<little>（其二）</little>人生世間，危險萬狀，一氣不來，不知
又作何等形相。汝已投人，幸心地明瞭，一念孝慈，得複本體，若或迷
昧，則便難歸還矣。須知此尚是最好消息，若是投於異類，則更為危險。
是知六道眾生，均無異同，隨業受報，莫定生處。汝經此難，可以決定
求生西方之心，庶可由此一險，永享安樂矣。淨土十要，淨土聖賢錄，
徹悟語錄，已請到。又將近印各書，湊六包寄去，祈查收。吃素一事，
<pb n="601"/>
以不知人畜輪迴，互生互殺之故，遂謬謂人應該吃彼，彼應該人吃。及
至托質此中，則方知以前之所計為謬矣。汝既經此一番危險，固當勉學
吃素。如在店鋪，實難自由，亦當生不忍心，生度脫心，少吃為妙。若
能自由，當以不吃。又修行淨土法門，固不在出家與否。汝上有老母，
下有妻子，若置之不問，自求安樂，則於佛法世法，均獲大罪，以不能
盡誼儘分，縱有修持，功難抵過，況不能修持者乎。觀經，明三世諸佛
淨業正因，第一即是孝養父母，奉事師長，慈心不殺，修十善業。此之
修法，諸佛所贊。今之在家修行者，比四十年前，當多數十倍，何曾聞
在家不好修行也。汝但依我文鈔、嘉言錄、所說而修，決定可以與汝父、
母、妻、子，同得生為聖賢之徒，沒入蓮池海會，方知吾言，決不誑汝。

<h2>復宅梵居士書</h2>
<little>（民國二十一年）</little>
　　江浙念佛婆，統統都是信受外道無理之理，只知恭敬潔淨，而不知
按事而論，故有此種瞎說，流毒世間，誤人不淺。<le>光</le>從前不知此種邪說，
故文鈔中絕不提及。次後詳知其弊，故對於一切人常說之。有難產者，
依之而念，無一不即時安然而生也。念佛之人，行、住、坐、臥、均好
念，但睡時，及衣冠不整齊，手口未洗漱，與洗澡、抽解、及至污穢之
處，俱宜心中默念，不宜出聲。默念功德仍不減少，出聲則於儀式不合。
若婦人臨產，只可念觀世音菩薩，<little>（以觀世音菩薩，悲願深重之故，非
不可念佛，只可念觀音也，切勿錯會。）</little>以觀音救苦心殷，必要出聲朗
念，斷斷不可心裡默念。心裹念，為力較小，感通亦較小。又此時用力
送兒出，若用力送兒，又默念，傷氣受病。產婦自己朗念，產室照應者
亦朗念，家中人在別屋亦當為念。切不可謂裸露不淨，念之恐獲罪咎。
須知理固有定，事變不一，只可據事論理，不可執崖理而論。譬如兒女
誤墮於糞坑水火之中，呼父母以求救，父母聞之，即往救援。斷不至以
彼身體不潔淨，衣冠不整齊，而不肯救援，任其死亡。菩薩之德，深逾
父母無量萬萬倍。當眾生罹苦求救時，只有救苦之念，絕無計較形跡之
念。且此系無可如何，非能表示恭敬潔淨，而特為裸露不淨也。若能而
不為，則誠為有罪。若不能致其恭敬之相，則只可論心中歸向之誠，不
<pb n="602"/>
可在形跡上講禮貌儀式也。菩薩無苦不救，無難不救，何得於產婦而遺
之。雖經中未及明言，然當推及救苦之心，以期息人生之大苦，慰菩薩
之慈心。況藥師經中，佛教產婦念藥師佛文云：「或有女人，臨當產時，
受於極苦。若能至心稱名禮贊<little>（稱名，則產婦所能，其禮贊恭敬供養，
乃家中人之事，非產婦所能。）</little>恭敬供養彼如來者，眾苦皆除。<little>（眾苦皆
除，則無苦可得。所生之子以下，其所得利益，大莫能名。產婦念之，
得如此大益，豈念佛之人，一進產婦之房，便完全喪失平日念佛之功德
乎。無知之人，自立章程，自誤誤人，罪豈有極，可憐。）</little>所生之子，
身分具足，形色端正，見者歡喜，利根聰明，安隱少病，無有非人奪其
精氣。可知臨產肯念，不但無罪，而且母子安全，得大利益，種大善根。
產婦如此，餘人可知。湖南馬舜卿，<little>（文鈔中有此名。）</little>系迴迴，<little>（迴迴
之皈依者，唯此一家人。）</little>彼夫婦與五兒女，皆函祈皈依者。民十八年
秋，來信言，彼婦生五兒女，初二次尚平安，三次即血崩，四五次更甚。
今不久要生，儻再血崩，即無命矣，祈為說救濟之法。<le>光</le>令志誠念觀世
音菩薩，臨產雖裸露不淨，切勿以為不可念。又須出聲念，不可默念。
彼又祈為胎兒預取法名。<le>光</le>信到，彼夫婦同看，其婦即念，次日即生，
生時仍念，安然無苦。彼即回信言，出於意料之外，菩薩真可謂大慈大
悲也。<le>光</le>自民十五年秋後，增廣文鈔排畢後，無論何等文字，概不存稿，
以免印費虛耗。故近來深知此事之弊，曾常與一切人言其利害。冀彼此
相傳，以預救產婦與兒之患難，及性命也。即不諒者，謂我好言產婦事，
亦所不惜，以期挽此惡風，令大家同生正信耳。

<h2>復朱德大居士書</h2>
<little>（民國二十一年）</little>
　　念佛法門，注重信願，有信願，未得一心，亦可往生。得一心，若
無信願，亦不得往生。世人多多注重一心，不注重信願，已是失其扼要。
而復又生一既未得一心，恐不得往生之疑，則完全與真信切願相反矣。
此種想念，似乎是好想念。實則，由此而益加信願，以致一心，則是好
想念。若由因不得一心，常存一不能往生之心，則成壞想念矣，不可不
知。欲得攝心歸一，第一要為生死心切，第二要懇切至誠，第三要著實
<pb n="603"/>
從心中念，勿只滑口讀過。若再不能歸一，當依文鈔十念記數之法，自
可易於歸一也。

<h2>復沙庸之居士書</h2>
<little>（民國二十一年）</little>
　　為人子者，榮親之道，在於勵行修德，俾一切人，均以敬己而追念
於所生，方為最切要之方法。每見世人，親死之後，到處求有名有位之
人，為之題贊。而不在己躬下黽勉修德行仁，以期貽親令名為事。吾常
謂，世人多好名而惡實，特欲以一時作場面，不思以終身為紀念也。汝
既信受佛法，汝父亦已知心具心造，心作心是之義。凡喪、葬、敬神、
待客，均當依佛制，不用葷酒，以為一鄉倡。<le>光</le>老矣，精神、工夫、目
力、均不給，祇作十六句頌，不能作生西記。汝自作，或請其他高人作。
<le>光</le>近來所有筆墨差事，一概推脫，非不欲為人效勞，力不支耳。汝信中
將汝父之名字，一概不題，故只好於上款空二字，祈補之。汝父幸得往
生，汝母在堂，固當預為勸導，俾死盡世間一切人天福報之虛榮心，決
志往生，以超凡入聖為志事，則其利大矣。凡喪中作佛事，均當以念佛
為事。若念經、拜懺、做水陸道場，殊少實益也。

<h2>復南通張海橋居士書</h2>
<little>（民國二十五年）</little>
　　當此國運危岌，民不聊生，將來之事，不堪設想之時際。以博地凡
夫，具足惑業，又不能專心致志以學佛。而復欲於此生，即了百千萬億
劫所不能了之生死大事，若不以求生淨土為志事者，恐祇有其因，而無
由能得其果也。<le>光</le>以鈍根自量，於初出家，即以淨土為皈依。又經五十
餘年之閱歷，雖於佛法無所瞭解，然於淨土一法，固以最初之志，未嘗
或錯。而於一切有緣之人，均以為奉勸。生死海深，菩提路遠，欲於現
生了此大事，捨淨土一法，勿道不通一切法門，即通，亦不能究竟得其
實益也。何以故，以一切法門，皆仗自力斷惑證真，以了生死。淨土法
門，若具信願，念佛名號，求生西方，即可仗佛慈力，往生西方。二法
相校，其難易奚啻天淵懸殊。況當此大劫臨頭之時，尚欲研究深經奧論，
<pb n="604"/>
而不以此一超直入如來地為志事，恐難滿所願，而成十人九蹉路之浩嘆
也。今為汝取法名為慧度，謂皈依佛智慧所說淨土法門，自行化他，以
期仗佛慈力，度脫生死，故名慧度。汝以八圓送<le>光</le>，<le>光</le>以八圓之
經書送
汝。若肯息心讀誦其經，翻閱各種著述，自可知<le>光</le>之所見不謬也。又須
知現今世亂，已至其極，無可救藥。其原皆因宋儒闢因果輪迥之學說，
以釀成於八九百年之前，而於今暴發耳。今之欲挽回世道人心者，若不
倡明此之禍根，則雖欲挽回，亦不可得。以因果，為聖人治天下，佛度
眾生之大權，乃標本同治之法也。<le>光</le>老矣，目力、精神、均不給，以後
但依所寄經書而修，不須來信，以免彼此徒勞也。

<h2>復翟智淳居士書</h2>
<little>（民國二十七年原名文選）</little>
　　手書，及聯芳之書，備悉。汝能持楞伽，可謂宿有善根。印心之法，
不是崖板在那處。果能遵大慧斷肉品，凡見一切生類，皆作父、母、兄、
弟、姊、妹，妻、子，眷屬想，此門大開，無一不能入。若真入此門，
縱尚未得印心之法，校彼已得印心之法，而猶不肯入此門者，其功德相
去天淵。以一則空解而無大菩提心，一則實行其菩提道。且莫以我語為
非，則縱未得佛祖心印，以此功德迥向往生，一得往生，則直登不退，
親炙彌陀聖眾，當親證佛祖之心矣。末世眾生，欲了生死，不以信願念
佛，求生西方為志事，即所悟與五祖戒，<little>（五祖，寺名。師戒禪師，曾
為黃梅五祖寺之住持，故世稱五祖戒耳。）</little>草堂清相同，也只得蘇東坡，
曾魯公之結果。生死路遠，來生後世，不知又結什麼果也。淨土法門，
乃一代時教契理契機之特別法。下自五逆十惡，上至等覺菩薩，皆當修
習，皆可即生超凡入聖。其餘所有一切高深玄妙之法，多是契理，而絕
不能普契上、中、下、三根之機。我等從無始來，以至今生，尚在輪迥
中流轉。皆因夙生，或以愚而不敢承當，或以狂而絕不信受之所致也。
<le>光</le>言此者，恐汝志在以楞伽經，得佛心印為志事。其結果，一如五祖戒，
草堂清而已。汝且莫學大通家，死心蹋地，遵斷肉品修淨業，則西方定
可往生矣。<le>光</le>目力不給，不能詳書。春間，無錫一弟子，印童蒙須知，
後附一半佛法感應，而<le>光</le>文亦有幾篇，亦可以作自利利他之一助。喪祭
<pb n="605"/>
須知，亦弭災、息禍、尊親、愛親、之要道。各寄二本，一自存，一送
竇，此亦學佛之人，移風易俗之要書也。

<h2>復竇智叡居士書</h2>
<little>（民國二十七年原名聯芳）</little>
　　佛言，諸佛以八苦為師，故得成無上覺道。汝若無病，則此生恐無
聞佛法之因緣矣。高子欽，以文鈔治汝病，汝能依文鈔修持，則決定可
以往生西方，了生脫死，超凡入聖。<le>光</le>之文鈔，皆取佛祖所說者，隨機
變通說之，實無一句臆說者。汝能依行，勝於見<le>光</le>多矣。現在不比從前，
一舉一動，皆有障礙。況年老路遠，見之何益，不見何損。即開示，也
只是文鈔中話，豈有另說新話之理。千祈勿來，以心相契為見可也。第
一要吃素，餘詳文鈔。翟居士信，寫作一氣，亦為開示汝故。今為汝取
法名為智叡，能見文鈔，知所依歸，其智識可謂聰叡也。

<h2>示柴也愚居士書</h2>
<little>（法名智韜）</little>
　　人皆可以為堯舜，人皆可以作佛。唯聖罔念作狂，唯狂克念作聖。
迷則佛即眾生，悟則眾生即佛。循是以求，其機在我。固宜上慕諸聖，
下重己靈。戰兢惕萬，憤志修持。敦篤倫常，恪盡己分。諸惡莫作，眾
善奉行。夙興夜寐，無忝所生。能如是者，則為賢為善，不至玷污天地。
再加以生信發願，持佛名號，求生西方，以期親證本具佛性，圓成無上
菩提而後已。大丈夫生於世間，若不識大體，徒知飲、食、男、女、之
嗜欲，聲、色、貨、利、之貪求，與諸異類，有何分別。忍令以可以為
堯舜，可以作佛之資，作長劫輪迥於六道，備受眾苦之據，可不哀哉。
汝既發心皈依三寶，當以念念對治煩惱習氣為本。閑邪存誠，克己復禮。
改惡修善，敦倫儘分。精修淨業，自行化他。俾內而父、母，兄、弟，
妻、子，眷屬，外而親戚、朋友、鄉黨、鄰里，同沐佛化，同成善人，
則可不虛此生此遇也。中庸云：「人皆曰予智，驅而納諸罟擭陷阱之中，
而莫之知闢也。以其只知向外馳求，不知回光返照，故其害如此。若能
反照自心，韜晦其智，以期自照，則便可學聖學賢，學佛學祖。必致生
<pb n="606"/>
入聖賢之域，沒登極樂之邦矣，此<le>光</le>為汝命名之大意也。只唯聖罔念作
狂，唯狂克念作聖。迷則佛即眾生，悟則眾生即佛。此四句，若不善會，
或致妄生疑議。今為略釋，初言聖、佛，皆約自心之本體而言，非已成
聖成佛也。次言罔念、克念、迷、悟，乃約其人之逆順操持而論。末言
作狂、作聖，即生、即佛，乃約逆順操持所得之效果而言。倘不知初言
聖佛，是約心之本體而說，則謂已成聖成佛者，又復會成狂成眾生，則
其害大矣。故不得不為汝略說之。餘祈詳讀文鈔，自可悉知。

<h2>復愚僧居士書</h2>
　　放生一事，原為感發同人戒殺護生之心，實行自己惻隱不忍之念而
已。世人多矣，心行各異，縱不能全皆感動，即感動一人，彼一人一生，
即少殺若干生命，況不止一人乎。至謂小魚被大魚所食，即放之長江，
亦難免不遭網罟。此種計慮，似乎有理，實則為阻人善念，助人殺業。
其人幸得為人，或不至身受殺戮，故作此無理之理，以顯己之智，能折
伏放生者。使彼為魚，及諸生命，當受殺時，斷斷不肯起此種想念。唯
冀有人救己之命，別無他種救亦恐或後來又被別物所食，別人所得，唯
願甘心受戮，免致後復遭殃等想。果能當此時，作此想念，尚不足為訓。
況萬萬不能當此時作此想念，而於無關痛癢時，作此阻人善念，啟人殺
機之語。其人來生，若不自受其報，則日月當東行，天地當易位矣，言
可妄發乎。大魚食小魚，固有此事。放之又遭捕，亦不能無有。若謂小
魚被大魚食盡無餘，則無此事理。放者盡被人復捕去，亦無此事理。何
得如是過慮。譬如救濟難民，或與一衣，或與一食，亦可不至即死。在
彼則當曰，此一衣一食，何能令彼終身溫飽，與之有何利益。不如令彼
凍餓而死，便可不至長受凍餓矣。又如強盜劫人，有力者為之捍禦。彼
將曰，汝若能捍禦彼一生，則為甚善。唯捍禦一時，究有何益。反不如
任彼搶劫一空，後來不至再被搶劫之為愈也。父母之於子，常常撫育，
而慈母不能撫身後之子。彼將謂，既不能撫育，不如殺之之為愈乎。君
子修德，不以善小而不為，不以惡小而為之。彼必期於萬無一失，方肯
行放生，則令世人盡壽皆不行戒殺放生之事矣。其人將來必膺萬無一人
能救己於死也，哀哉，痛哉。不禁絡索言之。
<pb n="607"/>

<h2>復邵慧圓居士書</h2>
　　昨接來函，言令鄉親有潘仲青者，在張家口來函欲皈依，其人性質
誠樸，學問亦有研究。彼既發心，<le>光</le>只好隨緣。今為彼取法名為慧純。
以一切眾生，皆具佛性，即皆有佛慧。但以貪、瞋、癡、等雜糅其中，
則佛慧便成眾生知見矣。今既知佛慧本具，務於居心、動念、行事、處
檢點，不令貪、瞋、癡、等知見發生。又須以深信願，持佛名號，戒殺
護生，愛惜物命，諸惡莫作，眾善奉行，自行化他，同修淨業，則其慧
當漸漸而純。若能守此勿失，往生西方，則其純也更易矣。迨至煩惑淨
盡，福智圓滿，則其慧純至其極，而圓成佛道矣。世人每每妄謂自己有
智慧，不知其為智慧，乃礦中之金，了無受用。必須烹煉，使其礦璞全
消，方有利益耳。大意如此，祈為轉致。學佛之人，務在躬行。今人多
圖口頭暢快，是說食嘉美，無益枵腹，可哀也。

<h2>與魏梅蓀居士書十六</h2>
<little>（民國十一年原名家驊）</little><little>（梅蓀至十八年始皈依，此時且作朋友。）</little>

　　去冬，幼農來書言，閣下信心真切。<le>光</le>謂，明知一切眾生，皆有佛
性，尚未能斷於肉食，所謂富貴學道難也。豈知不三四月，閣下即斷肉
食，幼農復函，道其所以，其精誠所感耶，其偶爾相符耶。學道之人，
斷習須具勇力，若因循推託，則長時相續，了無斷時矣。閣下富貴習氣
既除，則淨業之成，固易易矣。他年高登上品，忍證無生，長侍彌陀，
親隨海眾。當複分身散影，來此五濁惡世，度脫眾生，皆由此勇力以基
之也，何幸如之。<le>光</le>因友人慫恿，縮小排印安士全書，企普遍流佈，以
期挽回世道人心。而人微德薄，聽從者鮮，至今始募任印書止二萬二三
千部耳。去年即欲致書閣下，企其相助募印。以校對及諸冗無暇，遲至
於今。通州張季直，商業興隆，富有財力，熱心公益。竊念<le>光</le>流佈安士
全書，乃為國民謀利樂。其事之辦法，絕無弊竇，彼若知之，當亦出巨
資，以期救國救民於不涉形跡之中。但<le>光</le>素未會晤，不便函勸。閣下儻
能閔<le>光</le>愚誠，致書奉勸，彼若肯發數萬部，或數千部之大心，則惠及國
民，曷勝慶幸。即彼不發心，而閣下為國為民之摯誠，亦已發露，其於
<pb n="608"/>
成就淨業，固為既深且廣矣。<little>（其二）</little>閣下宿根深厚，故能於徹悟老人
語中，生大警省，所謂時節因緣，適逢其會，殆非偶然。以敬徹悟故，
遂過譽於<le>光</le>，令人慚惶無喻。安士書，已募三萬四千餘部，亦可暫了愚
願。季直先生，許於後來從事，實為莫大功德，遲早固無二致也。現今
兵禍將作，戰雲彌布。尤惜陰居士，已於直隸、奉天、京、津、魯、汴、
各報，報告軍界中人，令來函請安士書，以期消滅劫禍。其所任書，原
系通交本人施送。幸施省之居士任五千部，自己只要一千，餘四千令隨
便結緣。<le>光</le>先欲各省督軍、省長、各送一百。唯陝省長任一千，浙督五
百，省長一百，不再送，則尚有餘裕。惜陰，以戰禍將作，擬急所急，
盡此數處軍界中散。又有惜陰一百，<le>光</le>約五六百，並劉一百，黃二百，
及<le>光</le>三四友人，共千餘，亦可湊二千餘部。以此六千餘部，擬為消滅戰
禍之具。倘佛天加被，或可於冥冥中為之轉移。縱<le>光</le>無德難感通，亦可
減其酷烈。<le>光</le>常曰，因果者，世出世間聖人，平治天下，度脫眾生之大
權也。今之國亂民困，後之景況，不堪設想者，皆由當權者不知因果所
致。為今之計，除倡明因果，雖聖人亦末如之何，況吾儕無知無識者乎。
故以前人之法言，為斯世前途之嚮導，雖不能人皆依從，亦斷不至人皆
不依從也。唯此可以為國計民生之陰相，此惜陰與<le>光</le>之汲汲求援於諸君
子，祈贊襄以底於有實效也。閣下藻鑒高懸，不惜齒芬，為之勸發。當
承此功德，往生上品，承侍彌陀慈父，偕觀音、勢至，同入娑婆，隨類
現身，以度脫一切也。<le>光</le>此言並非虛語，閣下但能將徹悟十六字<little>（真為
生死，發菩提心，以深信願，持佛名號。）</little>抱定，則千穩萬當矣。<little>（其三）</little>
錢君前年來山，得一會晤。去春文鈔出書，函令張雲雷送一部，去後，
得雲雷書，雲已故矣，不禁慨嘆。人命無常，當預決歸計耳。彼既發心
印施一行居集，或可承此善心，往生極樂。否則，淨業種子已深植矣，
再出頭來，定當深入此法門耳。閣下宿根深厚，能將富貴、學問、習氣、
通身放下，日以彌陀六字洪名為繫心之境。又以普賢行願品，天親發菩
提心論等，以振其精神，廓其志願。則現在識心達本，臨終徑登上品，
固可預斷。無始輪迥，從今方息。一則以喜，一則以懼，是則不惜現身
說法，普度一切有緣也。安士書，由江謙君提倡，當可普遍流通，亦閣
下贊揚之真誠所致也。<little>（其四）</little>現今僧多庸愚，不能宏闡道妙，致令一
<pb n="609"/>
班奸人，欲借公濟私，圖謀僧產。特以開辦學校為藉口，而欲毀寺逐僧。
竟有一生勤慎之王鐵珊，遂彼之請，隨為出令贊譽。謂為無戾於法，實
衷諸情，審慎周妥，良堪欽佩，令江蘇全省各縣遵照辦理。不億鐵珊悖
謬一至此極。此令若行，定致各省傚尤，崑岡致炬，玉石俱焚，則與三
武滅佛無異。然三武之世，高人林立，雖暫受厄，終復大興。今若必依
此令，則佛法之滅，可坐以待。居士宿願宏深，現行淳篤。值此謬政，
敢祈不惜齒芬，與督軍、省長、詳陳利害，及與去年大總統所頒條例，
如能取消此令，則何幸如之。如不見聽，尚祈懇求令師馮蒿庵先生，及
張季直先生，同伸救援，庶可不成事實。<le>光</le>一無門庭，二無眷屬，兼以
景逼桑榆，夫何所慮。但以此際，人心陷溺，已至極點。道德、仁義、
視若弁髦，法律、刑政、絕無所畏。若能倡明如來三世因果輪迥報應之
道，縱大奸極惡之人，亦未必絕無一念畏懼來報，洗滌先心也。<le>光</le>常曰，
因果者，世出世間聖人，平治天下，度脫眾生之大權也，世多淺近視之。
須知從凡夫地，乃至成佛，皆不出因果之外。若深明因果，上焉者，即
可明心見性，斷惑證真。下焉者，亦可改過遷善，希聖希賢。其有益於
世道人心也，大矣。當此王制廢棄，儒教衰微之時，不以佛法相輔而治，
已為失機，況汲汲然以毀寺逐僧為急務哉。彼殆曰，僧皆庸愚，了無益
於人國。豈知此令一出，則縱有真修實踐之僧，亦將隨例被逐矣。是欲
續國家命脈，先斷其命根，鐵珊之罪，遍滿十虛。由鐵珊而行此舉者，
亦與鐵珊無二。一盲引眾盲，相牽入火坑，正鐵珊之謂也。<little>（其五）</little>接
手書，不勝感慰。閣下所說，與幼農所說相合。聞已令妙蓮和尚，聯絡
當地首領僧，具稟呈訴矣。說理宜透徹，詞意勿激烈，實為至論，<le>光</le>亦
與妙連略敘此意。凡事皆須於末舉行時，防其流弊。閣下謂借廟開校，
年出租金，其法甚善，而不知其弊無窮也。元初道士借僧廟住，此風一
起，幾至無可柰何。<little>（京城附近，佔三百餘所，遠州縣更多。）</little>後因僧上
控，世祖有令退還，止還一半。然其產業，多被彼預為盜去，可為殷鑒。
總之，作此事者，先操謀佔僧產之心，其黨同伐異之見，因欲私得其利，
則熾勢莫遏。借之一字，與改之一字，名異而實同耳。閣下厚德君子，
未詳審今人之詭計多端耳。然法道興衰，固有定數。<le>光</le>與閣下，固宜先
盡人事，後聽天命耳。<little>（其六）</little>接手書，不勝感激。此事若行，法道必
<pb n="610"/>
致速滅。若非閣下、竹莊、幼農等，鼎力維持，則便不堪設想矣。袁唐
一流，或是昔年欲滅佛法之徒，以高人林立，無從施其毒手，遂其惡願，
因宿願力，遂有此舉。然佛智鑒機，知有欲滅佛法之人，遂預令破彼魔
力者，適生其間。不但法道不受阻遏，或可轉彼魔心，信向佛法。俾彼
自知本具佛性，由其背覺合塵，致令自戕。今既知已，則背塵合覺，轉
昔之欲自戕者，成自衛也。則淺之得改惡修善，以植人天之福。深之得
斷惑證真，親獲涅槃之果。所謂佛法如栴檀香，或捧持，或踐蹋，皆得
香氣所熏，而同一氣味也。<le>光</le>願三位成佛時，親為輔正摧邪之護法弟子，
以報此日之德。即袁唐成佛時，亦復如是。俾全魔界以成佛界，共證真
如法性，同圓種智而後已。<little>（其七）</little>昨接妙蓮信，及省長批，知此事徹
底消滅，感愧無喻。竊念此事，若非閣下，與莊、<little>（思緘）</little>蔣、<little>（竹莊）</little>

王、<little>（幼農）</little>三君鼎力維持，恐難撤消。昨日已與莊居士書，並將批文
附函，祈其與內務部長疏通。以後別處若有此種情事達部者，祈依管理
寺廟條例，斥回勿允。庶不至無人斡旋者，竟成事實。即有斡旋者，致
彼此徒勞心力也。法運通塞，殆有定數。然諸佛菩薩，早已預知，以故
令諸公適在其地，適逢其會，而鼎力維持，俾燎原之火，隨即撲滅也。
險極，幸極。<little>（其八）</little>教育會一案，完全解決，全屬閣下，與竹莊、幼
農，三位斡旋之力，致省長，及內務部，悉依管理寺廟條例實行保護。
其省長之批，且兩面關顧，絕不傷教育會之情面。而復力設關防，俾莫
能踰越，可謂曲盡護法之深心矣，令人感佩無既。<little>（其九）</little>閣下以法雲
為寺名，其用意甚深。竊念法雲寺，已成江南第一慈善道場，當獨行一
法，不與諸方相同。一，不剃度，二，不傳法，所有住持，唯賢是取。
亦不問是臨濟、曹洞、天台、賢首，但須篤信淨土法門，言行相應即可。
其住持論次數，不論世代。乃大公無私之道場，非如傳剃度、傳法徙、
之涉於專私之範圍也。<little>（其十）</little>陳劍潭先生信因果，而思欲發明，而復
不肯念佛，乃文人習氣。當日遠公以陶淵明胸懷空曠，可以學道，招之
入蓮社。彼殆以酒為命者，知佛門戒酒，不敢遽許，因曰，許某飲酒則
來。遠公大慈悲心許之。彼來念佛三日，攢眉而去。以但能放下，不能
提起，若紀文達、袁子纔、之輩，皆同一病。紀、袁、頗相信因果，每
記載佛法感應事實，皆不曾潛心研究，故所論多有外行話。袁則初闢佛，
<pb n="611"/>
而後信佛，信而不能研究修持，所謂聰明文字障也。陳君當有善根發現
之一日，未必終於如此也。今有去年與顧顯微居士書，<little>（已載文鈔正編
卷二。）</little>之江報館印出寄來者，以祈覽而取笑耳。此系顧君友人潘承鍔
君，<little>（二皆蘇州人。顧為寧波黃道尹之西賓，皈依諦閑法師。）</little>與顧甚厚。
顧勸之念佛，彼致書反難，謂不能生信，更為滋疑。顧以其書寄<le>光</le>，令
闢駁之。<le>光</le>將書寄去，謂宜勿投。顧即致書云：「弟言不能生兄之信，斷
兄之疑。因求某法師為書，其書已寄來，但其語言毫無謙遜，直言無隱，
不避忌諱，恐致衝突，故不敢寄。彼云：「我病深，非狼虎藥不能治，愈
不忌諱愈好，飛寄。顧即寄去，其心佩服，皈依諦閑法師。而畏<le>光</le>之直
口，絕不一通音問。陳君之入道，且徐徐勿急。譬如染布，極細密之布，
定難上色。儻納之靛瓮十餘日，則欲不成深青不可得也。<little>（十一）</little>管東
溟之文，實為現今對證之藥。見此文者，以吐程朱撥因果之毒，而亦可
為<rubynote t="印光"/>提倡因果之證。程朱說法，唯取其高，不計利害。如為善，以無
所為而為則為善，有所為而為善即是惡。夫無所為而為善，乃大聖人之
身分。若非聖人，既唯取無所為，則有所為者，皆不肯為矣。其於自強
不息，朝乾夕惕之旨，完全背戾矣。管公肯明言破關，則於君子小人，
俱有大益。若非閣下抄出，則其救世真詮，在佛者人多不信，在儒者人
多不察，其前途甚屬危險。以故<le>光</le>特令附入文鈔，以公諸有緣也。<little>（十
二）</little>昨接手書，不勝驚異，方峻生，可謂難捨能捨矣。雖然，尚須為彼
後日過活慮，祈閣下將彼請到觀音庵，同妙蓮、心淨等，詳悉問彼尚有
多少田地。如其所有田地，可以養家，則彼已發心送法雲寺，則便作彼
之功德。如其所有不足為養，當將此田，作為法雲租田，歲出租若干，
任憑法雲種竹、木、五榖、蔬菜，以作慈幼院工農場之備。如此，方可
彼此各盡其道，彼此各得其益。若彼捨此田，則用度無出，吾人心中，
實有不適悅豫樂之大者在也。此契雖交，須必如此商議，方可不負方氏
一番成就善舉之義。如其除此，尚有可靠，則便成就彼法雲寺第一大功
德主。然須請二三有德望人，為作證明。人為我慮，甚深且摯，我為人
慮，亦不能不深且摯也。<little>（十三）</little>所錄殺生報應，實可令好殺者寒心，
然現時之將吏，未必肯看。若為後來，及預為好生惡殺之地，又似乎太
局。以其專為將吏者說，愚民或謂為不關已事。又暴戾將吏，或謂其諷
<pb n="612"/>
己也，而惡之。依<le>光</le>愚見，似宜將彭蘭臺二十二史感應錄，縮小排印。
再加數篇痛哭流涕之文，布之公私，其益大矣。並將丁福保之數種，有
可附入者，即附之。則官、吏、士、庶，俱得懿范，無顯斥彼當權之橫
跡，有隱伏乎子女之狂心。彼得大權者，率皆由小時，未聞見因果報應
之事，故其心只知有己，不知有人，只求利己，不怕害人。使彼自幼即
知害人甚於害己，為人終歸為己者，斷不肯以意見名利等小事，致國運
危岌民不聊生也。<le>光</le>意如是，祈閣下裁酌。亦可先印行此三十七條，以
行救燃眉之禍。後待平定後，再行印此二十二史感應錄，以作通途獲益，
普勸同人之書。<little>（十四）</little>若肯將二十二史感應詳編增補，錄成全書，實
為國家人民之幸。前年丁福保言，二十二史感應錄，彼處有六七種。宜
借來，凡屬此錄所無者，皆補錄之。又安士全書，欲海回狂，後載二十
二史人畜轉變，及天人互生之事，亦並錄之。則一班拘墟者見之，自有
一番兢惕。而深信因果者，當從此一超直入如來地矣。孔子作春秋，以
褒貶，令亂臣賊子懼。然亂臣賊子，實於褒貶無所懼，以其唯一空名言
耳，究竟於我何傷。若將二十二史之因果感應，及人畜轉變之事跡，一
一錄出，閑為論斷，具亂賊性質之人見之，能不毛骨悚然，從茲掣轉念
頭，為謀後福乎。如是，則謂閣下續孔子褒貶之心法，以教天下後世，
其誰曰不然。<little>（十五）</little>同光間，玉峰法師，宏揚淨土，不遺餘力，所說
每每執拗，令人閱之痛心。前心白輯淨宗語句，<little>（即淨土良導。）</little>亦有彼
語，<le>光</le>完全取消。恐人謂彼為淨宗巨擘，則遺害不小。文鈔中，擬答某
居士書，來書以靈峰、成時、徹悟、玉峰、四師說，答語，不提玉峰，
亦不貶斥，亦此意也。時當末法，欲極力提倡淨土，當詳於佛力、自力、
之大小難易處發揮，並在章顯三根普被，利鈍全收之所以然，庶不至欲
勸人而反致人生謗毀也。榖人先生，按事宏揚，而每有以事為理之弊。
如以留經百歲，為人壽百年，蓋指眾生界盡，此經方滅，似乎高深，實
則誤人。所謂事理混淆，不但不能發起人佛法難遇之心，或致息人勇猛
精修之念。若欲利人，彌陀要解，可謂一字一珠。<little>（十六）</little>近來舉國若
狂，論議離奇，幸上海諸居士熱心護法，為之一再維持。法雲之事，已
知其概。但時局所迫，究不知結果若何。現諸居士、沙門、商定十四人，
往寧請願。以其教育會所提議，注重於撥廟產以興學校，恐大家皆欲發
<pb n="613"/>
財，不肯認帳，則全國佛法，將悉消滅。儻法道不應即滅，當必有佛菩
薩大顯威靈，則或可延佛命脈。否則，彼於孔子五倫，尚肯完全推翻，
況無勢力之佛教徒，豈能支持，令勿滅乎。<little>（查撥廟產興學案，係民國
十七年，江蘇丹徒縣，教育界邰爽秋提議，旋經請願取消。民國二十七
年，錄者識。）</little>

<h2>復戰德克居士書二</h2>
<little>（民國二十六年）</little>
　　十九人皈依法名，另紙書之。所匯之款，無論香敬、捐印，通作捐
印歧路指歸之費。現已排完，尚有末後所寄，須待修過，方打紙型。先
印三萬冊，以送遐邇之信心人。擬盡此次之二百三十餘圓，為汝處寄二
百三十餘圓之書。彼捐印者，各給若干，餘隨機分送。扶乩一事，多是
靈鬼假冒仙佛之名。若本扶乩人有學問，則長篇大文，說世間道理，尚
能通泰。若說佛法，則非彼所知。或以煉丹運氣為佛法，或剽竊金剛經
之義，而囫圇說之，無能為人指出了生死路。又或妄造謠言，以七顛八
倒之亂話，令無知之人，謂為秘訣，豈不大可哀哉。扶乩一事，於作善
舉勸捐，則有益。於問修持說佛法，則有損。以靈鬼多不洞佛法，則瞎
造謠言，壞亂佛法，疑誤眾生。奉化孫鏘，字玉仙，<little>（年在八十上下）</little>
其人迷於扶乩。七年前，言玉帝遜位，關帝為新玉帝，已經開科。狀元，
乃金華朱某。榜眼，乃無錫楊章甫。探花，乃彭澤許止淨。致書於朱，
朱喜極，以八十高年，特來上海開會。楊亦極信扶乩，不知如何答復。
致書於許止淨，許絕不回一字。屢寄乩語，總不回信。後無法可設，又
致書云：「我屢次寄書，總不回信，想是聽印光法師話，不信扶乩。我曾
問過呂祖，呂祖云：「是海底鐵耳，君何信彼之話乎。許亦不回信。海底
鐵者，永沈苦海，無出頭之日也。孫乃進士，亦繫好善之人，其知見之
下，蓋有不可以理喻者。來信，何必特用黃紙，但不宜用雪白紙，以免
耀眼即已。令將皈依、及捐款、二單，作信紙，書於背，寄回。以期歧
路指歸寄來時，好按款，按彼之意，而為分送。現在時局危險，當令一
切人，同念佛，及觀音聖號，以作預防。果肯志誠常念，必蒙其加被。
縱大劫難逃，大家同歸於盡，念佛之人，當生西方。或信願未至真切，
<pb n="614"/>
亦多生善道。切不可謂不能免劫，便是白念。須知今生所受之苦樂，乃
前生所作善惡之因所感召。今生所作之因，又為來生所受善惡果報之因，
以念佛為因，則生西方，以殺、盜、淫、為因，則墮三途，此必定之理
事也。物猶如此，另改章程，已付排，作一卷。十四鑒，相續而排，則
省紙多矣。改作大本，三號字，每面十二行，每行三十二字，當印三萬。
待印出，亦當寄若干包來。此系福建永春一弟子，在新加坡經商，匯洋
一千六百圓，擬盡此款印，不足，則稍貼若干。此書不言戒殺，實戒殺
之要書。有人心者，見物類之孝友、忠義、貞烈、慈愛等，必為感動，
各盡己之天職，以敦倫儘分，閑邪存誠，諸惡莫作，眾善奉行，以期不
為物類所藐視也。物猶如此，我何讓彼，勉力敦行，庶無愧恥。徐白舫，
於佛法深理，邪正不分。此書但記物之懿德懿行，於世大有利益。<le>光</le>作
一序，若肯詳察，則不期然而學聖賢佛祖矣。<little>（其二）</little>初七之信，昨十
六日午後方接到，以戰地交通斷絕所致。十八人求皈依者，法名另紙書
之，祈為分送。必須令彼等各各敦倫儘分，閑邪存誠，諸惡莫作，眾善
奉行，吃素念佛，求生西方。切不可求人天福報。凡夫有福，必造殺業，
既造殺業，難逃殺報。況有福之人，不止造一殺業。然則求福之人，乃
為自他求禍也。學佛之人，不可不知此義。德明，邀大家念觀音，人各
十萬，放生一百萬，以祈消滅殺劫，此亦莫大之功德也。然觀音當終身
常念，凡入會者，各各戒殺吃素，方是徹底辦法。否則，今日出錢買些
生放，日日買生自殺，或買於殺而賣者之家，仍是一暴百寒，何能消自
他之宿現殺業乎。放生，乃提倡戒殺吃素之法耳。若不注重於戒殺吃素，
則所放者有限，所殺者無窮矣。<le>光</le>於六月二十八，函知上海新、申、報
館，令登普勸全球同胞同念觀音聖號廣告，各十天。其稿附寄，以戰事
阻止，報不知看過否。又令漕河涇印七寸見方單張五十萬，發給各省佛
學機關，戰事起，亦難即辦。此文不獨於戰時可用，一切時皆可用也。
汝言發揮戰事之起源，與消弭之要道。周安士云：「人人知因果，大治之
道也，人人不知因果，大亂之道也。蓋知因果，則作事循天理，出言順
人心，從何而有戰爭之事。即輕賤本國各種貨物，貴重舶來各種貨物，
把全國的金錢，通通輸送外國，此乃不循天理，不順人心之大者。使人
以我之金錢，制軍火以打我。是知好用外貨者，皆不能不負召人打我之
<pb n="615"/>
罪。今後痛改前非，學甘地之不用外貸，則金錢少輸出，而國富強矣。
此話似乎迂闊，實為極要。須知知因果者，居心行事，唯恐或有過愆，
必能敦行孝、弟、忠、信、禮、義、廉、恥、之八德，研窮格、致、誠、
正、修、齊、治、平、之八事，雖蟲蟻也不敢殺。不知因果者，自殺其
父母，尚自誇其功，而極力提倡實行獸化，擬率天下之人，與禽獸了無
有異，其心方安樂而暢快矣。因果者，聖人治天下，佛度眾生之大權也。
若捨因果，則聖人、佛、菩薩，亦無法可設矣。今亂至已極，欲圖挽救，
務必注重家庭教育，因果報應。於兒女初開知識，始學說話時，即以因
果報應等事理，循循善誘而熏陶之。俾其深信因果報應，毫髮無爽，此
即致治弭災之根本也。切勿以為寬泛而忽之，則幸甚。

<h2>復江易園居士書四</h2>
<little>（民國二十五年此時尚未迷信扶乩）</little><little>（請閱其四，足
知江之佛法程度。老人如此曉諭，伊仍不能領略，益可顯見。錄者識。）</little>
　　來書所說，誠為切要，然尚有始終所應注意者，為因果輪迥，及家
庭教育。家庭教育者，母教尤重。若於兒女初開知識時，其母即以因果
報應，及做人之理事為訓，則大時便知好歹，不被惡黨邪說所惑，而為
賢人善人。若小時任性嬌慣，大則無主宰，便隨邪說而靡，欲其反正，
百難得一矣。當今之時，若不以因果報應，為救國救民之專劑，則縱有
作為，無大功效。以彼不以實行為事，但以空談敷衍了事，因果，乃標
本同治之法。凡夫初發心，如來成正覺，皆不出因果之外。狂人以因果
為小乘而輕藐之，乃為自便於肆無忌憚之惡作，與空口快活之大話耳。
<little>（其二）</little>各處講演錄，聞已排矣。<le>光</le>目力益衰，即此來、復、
二信，用
手、眼、二鏡，始彷彿看見。故於講錄，不能干預。張師祠之佛光社社
長，只能掛一空名。至於講演題跋，則力不能為矣。張節婦，以大藏經，
為佛光社鎮社利生之法寶，其功德，當令自己蓮品高增，其孫慎修痰病
即愈，今為慎修，與今愛有貞，各寄大悲香灰一包。此灰加持三月多久。
每日少則誦五十遍，多則七十五遍。系大餅乾桶貯之，一桶約十餘斤，
約計誦持大悲咒有六七千遍。此一包灰，可作二三百次沖服。初沖時，
當取二十分之一，放於大碗中，用開水沖之，攪攪，候灰質沈下，將水
<pb n="616"/>
灌於壺中、瓶中，日三服之。宜吃素，常念南無觀世音聖號，必有神效。
病大好後，當少沖，不必照前取二十分之一也。若不信，不志誠，則無
效。富貴人多病，一則一事不肯操作，血脈便不周流。二則多食血肉諸
品，若遇一有毒者，則其禍不小，或致殞命。即無毒之物，由殺時恨心
所結，故帶毒性。雖不能即時藥殺人，然其毒積久，必發而為瘡為病。
張沈氏，肯令慎修戒殺吃素，其痰病當可即愈矣。所餘之灰，當供於佛
龕之下一邊，或掛於高潔之處，以待不時之需，及隨便救濟危險之證，
不可褻瀆。所沖過之灰質，宜加水潑於屋上，以示敬重。此即乾大悲水，
可以寄遠方，可以留歲月。當地非極危險之證，不肯與也。僕婢多不知
好歹，在大家人家做事，不知愛惜米谷什物，其折福折壽事，日不知有
幾多次。近聞曹崧喬云：「一仙人附人體看病，一大家之老媽，稍似半身
不遂，亦去求看。未至前，仙人云，汝勿來，汝遭殘主人米飯食物太多，
不久當全身瘋癱而死。此話當與汝貞、昭娥、二女子說，令其愛惜主人
東西，培植自己福壽，亦可以此功德，迴向往生。前數日，費範九來，
言孝若、與其女粲武、死之毒慘，易園居士，勸其家為作超薦功德，因
出四百圓。以二百圓交<le>光</le>，為彼印書施送，以二百圓於靈巖打佛七。當
時即與弘化社陳曙亭說，當與易園書，云<le>光</le>令盡此二百圓，寄書於江，
令彼隨機施送。宜多寄何種，少寄何種，待江居士信來即寄。以張家之
錢財，利張家之鄉人，極為允妥，不知已來書也未。至晚，<le>光</le>意為孝若、
粲武、各作一牌位，二共一百圓，以一百圓打佛七，擬次晨彼上山時說
耳。次早飯後問之，云已去矣，不一二日可回，只好隨他去了。靈巖牌
位，在念佛堂內，成年佛號冥熏，比他處供於冷屋中，大相懸殊。所有
各人供養之三十五圓，不須寄來，以作佛光社之用。<le>光</le>負一社長之空名，
亦不可不以他人之功德，轉為他人作功德也。<little>（其三）</little>上次之信，及一
小包書，當已收到。三十五圓，本擬歸佛光社用。昨接手書，及銀行提
單，方知兩相錯過。至晚，成翊青來，言江蘇水災之大，為全國第一。
其人系馮夢華、王幼農、門生，多年辦賑，頗有聲譽。<le>光</le>遂以此三十五
圓，又加五圓，成四十圓，交成。彼問收據寫何人名。<le>光</le>謂，汝我何用
收據。云：「須交會報帳。<le>光</le>謂，隨便寫易園、印光、皆可。前信言費范
九上靈巖去，未見<le>光</le>，過三日回，宿一夜，次早問之，云已去矣。凡事
<pb n="617"/>
各有因緣，不可勉強。一切任緣，無可容心於其間，容心反成徒勞，固
不若任緣之為解脫也。<little>（其四）</little>大學頌，釋觀、釋止、不甚恰當。德森
師云，居士於三諦之俗諦，與三觀之假觀，似未深明，因將前印之演講
錄首頁見示。其所說雖有道理，亦可引人入勝。然於空、假、實義，全
未貼合。夫三諦、三觀、乃佛法中之綱要。約理性說，則名為諦，諦，
即理。約修持說，則名為觀，觀，即修也。真諦，一法不立。俗諦，萬
法圓備。觀真諦之理，名為空觀。觀俗諦之理，名為假觀。空觀，乃觀
其一法不立之真如法性，此並空、有、兩空之空，此即心經諸法空相之
空相。不但色空、空空，並菩提、涅槃、亦空。若有一法不空，不名真
空。此三觀空觀之空，何可以萬事不管不做當之。俗諦之俗，非鄙俗、
雅俗、之俗，乃以建立施設，名之為俗。假，亦非真、假、之假，亦建
立施設之假。觀俗諦之理之觀，名為假觀者，以真諦一法不立之性體，
圓具六度、萬行、諸法圓備之功德。此即心經諸法空相之諸法，何可以
凡夫當之乎。凡夫，乃苦、集、二諦所攝。此空、假、乃圓教圓妙道理，
二乘尚非其分，況凡夫乎。又三十頁，言仗自力，用自力修道，由人而
生天，以至無色界天，是謂豎出三界，此語亦未圓備。仗自力，須斷盡
三界內見思煩惱。利根，即生可斷。鈍根，須先斷欲界煩惱，則生色界。
次斷色界煩惱，則生無色界。直至無色界煩惱斷盡，則證真諦涅槃，而
了生脫死超凡入聖矣。三界諸天，除兜率內院之大菩薩，<little>（生內院者，
皆法身大士。）</little>及無煩、無熱、善見、善現、色究竟、之五不還天之三
果聖人外，餘皆六道輪迴中人。不可以生至無色界天，便出三界也。郁
頭藍弗，習非非想定於山間，群鳥相噪，不能得。移於海邊，海中大魚
斗，不能得。因生忿恨，有殺盡魚鳥之念。後定成，生非非想天，壽八
萬大劫。天福儘後，墜為飛狸，入林食鳥，入水食魚。故宜分別依佛法
修持，斷惑證真之生天，與修世福，及世間禪定之生天，不同，庶閱者，
不至誤會。<little>（其演講錄，全由陳曙亭校對料理流通。）</little>

<h2>復慧空大師書</h2>
<little>（民國二十五年）</little>
　　昨晚接汝書，<le>光</le>於汝來報國，完全忘之。觀汝來書，係猶以宗門之
<pb n="618"/>
知見為主，於淨土法門尚未全信，故只求相應，致起魔境。念佛法門，
以信、願、為先鋒，若無真信、切願，勿道不相應不能往生，即相應亦
不能決定往生。一心不亂，念佛三昧，亦不易得。若有真信、切願，未
得相應，亦可往生，況已相應乎。汝只知求相應，稍有相應氣分，便生
歡喜贊嘆之心，此亦是不相應之現象，由是故有怪相現。修行人，所最
忌者，得少為足。得少為足，便生退惰，此必定之理也。祈但一心念，
勿以不相應不得往生為疑懼。所有境界，皆不理會，也不問他好死壞死。
除念佛之外，不使起第二念。如此，方可得決定往生之益。若怕死時種
種不相宜之障礙，因打餓七，此事險極。吃飽飯，尚不能相應，到餓的
要死的時候，還能相應麼。如必要打餓七，請下山到別處去打，靈巖決
不許開此一法。汝完全是在妄想窠中求相應。若肯一切妄想通放下，當
必病愈身安。即世壽已盡，亦當正念昭彰，隨佛往生。念佛的人，不得
有來生後世的念頭。汝往生的心尚不專一，則決定不能不又在此世界受
六道之生矣。

<h2>致郭輔庭居士書</h2>
<little>（民國二十一年）</little>
　　昨接葛信，知令嚴於前月二十八西逝，不勝慨嘆。令嚴宿世固有栽
培，故於今生，白手成家，財發巨萬，壽逾古稀，兒孫滿堂。平生樂善
不倦，護持三寶。若有信願，當即往生西方。若無信願，或生天上，或
生人間大富貴家，以享大福。然世福不常，當令諸孝眷，同皆志心念佛，
以期未往生則往生，已往生則增進品位，乃為有益之孝。宜各節哀念佛，
勿只學世間人，但取悅人耳目，不計於親之神識有益與否。又令嚴在生，
既信佛法，現在喪葬，理宜順其素志，概勿用葷。凡祭神、供靈、待客、
均用素，此比放生若干功德更大。若不用素，則畢此喪葬，所殺物命，
為數甚多。忍令吾親，因我等行孝，而與此無數之生命，結此殺業乎。
民國十三年，周玉山先生死，<little>（曾作兩江總督。）</little>其子緝之，與<le>光</le>
相識，
寄一訃文，<le>光</le>令勿用葷。以彼官職聲望甚大，若用葷，則不免為榮親而
反成累親矣。<le>光</le>信到，緝之不作主，令辦事者議之。辦事者，皆貪口腹
之人，俱不贊成用素。天津開吊，坐四千多桌。次年搬靈回皖，到南京
<pb n="619"/>
開吊，到蕪湖又開吊，到家又開吊。大孫子，在揚州開吊。只此五次開
吊，所殺生命，不計其數。葬訖回津，有扶乩者，玉山先生臨壇，痛恨
其家之用葷，謂將彼在生做官的功德，消滅了尚不夠。緝之大悔無及，
欲在天津開一大叢林以補過。其地已覓妥，適奉直打仗，遂未辦，但
設法結結小緣，俾來往者有所安宿而已。令嚴與<le>光</le>頗有緣，居士與<le>光</le>
亦
有緣。<le>光</le>於此時，不為說此利害，便失<le>光</le>交友之道。恐居士或以
為無關
緊要，故引周緝之之事，以為明證。至於做佛事，當以念佛為第一，
餘皆場面好看而已。<le>光</le>於朝暮課誦時，稱令嚴之名，為之迴向三七日。
以<le>光</le>一向與摯友，皆不行俗禮，唯以念佛迴向，用表交情耳。<little>（乩為靈
鬼作用，閑實有之。<le>光</le>不贊成扶乩，請勿誤會。）</little>

<h2>復卓人居士書</h2>
<little>（民國十六年）</little>
　　接手書，不勝欣慰。自省如此，於當今之世，實不多得。果能直進
不退，則令嚴之薪傳，孔孟之薪傳，佛祖之薪傳，俱可親得而實證矣。
然於甘脆肥濃，不能放下，若約儒理論，尚無大緊要，若約佛理論，則
便是行惡，非止意惡也。民國十年，<le>光</le>至南京，魏梅蓀<little>（系翰林，時年
六十。）</little>謂<le>光</le>曰，佛法某也相信，佛也肯念，師之文鈔也看過，就是吃
不來素。<le>光</le>謂，富貴人習氣難忘，君欲吃素，祈熟讀<le>光</le>文鈔中南
潯放生
池疏，當數數讀，自不能吃肉食矣。此系八月十二日話，至十月，彼六
十生辰，恐人情有礙，往金山過生日，回家即長素矣。次年，遂提倡開
法雲寺念佛放生道場，今六十六矣。而於慈善事業，不惜精神，極力提
倡。若立慈幼院，若每年施粥。若近二年來，戰事發生，收養老弱婦女
於法雲寺，打數十間席棚令住，為之煮粥。戰事畢，量其遠近，發給路
費令歸。一次有千多人，一次二千多人。每日吃了粥，令彼各念佛及觀
音。三四次打仗，絕無一人受傷，且無一人生病，亦可謂難得矣。閣下
正當壯年，而且有大志，能自省察，自訟其過。果能自強不息，則生入
聖賢之域，沒登如來封疆，斷可必矣。勿以小得為足，勿以小過為無礙。
勿以自性彌陀為究竟，而不念西方彌陀。勿唯祈佛之默佑，而不於自己
所感於佛之心中認真以行。則<le>光</le>所說三種薪傳之得，即可預為閣下賀。
<pb n="620"/>
又今之時世，壞至其極，其原由於不知因果報應，及家庭教育。欲為挽
回，宜注重此二法。而家庭教育，尤須注重因果報應。以因果報應，能
制人心。除此之外，任憑何法，皆無救藥。以心不改良，則一法纔立，
百弊叢生矣。

<h2>復陳慧新居士書</h2>
<little>（民國二十二年）</little>
　　修持功課，隨機而立，愈簡愈妙。若都是久修者，不妨依禪門日誦而
念。若初心者多，則無論朝暮，均可以念彌陀經、往生咒，即念佛矣。朝
暮如是，日間如是亦可，不念經咒，即以贊佛偈起亦可。須知所有功課，
均以念佛為主，經咒為賓。知此義，再按林員之身分而定，庶可適宜。
<le>光</le>何能特訂一章程，令人依從乎。天下叢林，均照禪門日誦。慈溪文溪
西方寺，朝暮皆念彌陀經，固不宜執著而論。所不可稍有更張者，信、
願、行、三之宗旨也。若用禪家參念佛的是誰，則是參禪求悟，殊失淨
土宗旨，此極大極要之關係。人每欲冒禪淨雙修之名，而力主參究，則
所得之利益有限，<little>（念到極處，也會開悟。）</little>所失之利益無窮矣。以不注
重信願求生，不能與佛感應道交。縱令親見念佛的是誰，亦難蒙佛接引
住生西方，以無信願求生之心故也。又未斷煩惑，不能仗自力了生脫死。
好說大話者，均由不知此義。淨土法門，超勝一切法門者，在仗佛力。
其餘諸法門，皆仗自力。自力何可與佛力並論乎。此修淨土法門之最要
一關也。

<h2>復宋德中居士問焚經功過書</h2>
<little>（民國二十年附原書）</little>
　　上海功德林，佛經流通處之圖書目錄，其第八十三頁，有焚化硃書
金剛經之功用八種。德中以此項舉動，有違佛旨，功少罪多，特請大師
解釋。
　　佛經重在受持，未聞令其焚化。即謂焚之有益孤魂，及所薦亡人，
尚屬功過不相掩，況無益乎。何以言之。凡焚經者，多多皆焚於焚錫箔
之器中，其灰仍同錫箔灰賣之。彼收買之人，將紙灰颺去，唯留錫灰，
<pb n="621"/>
則經灰能不歸於垃圾中乎。有誰肯費事，特設一器，下以錫箔墊底，中
置其經，上又加諸錫箔。焚錫箔，而經隨以焚，其上有錫箔，經灰不至
飛颺於外。待其化盡冷透，將此灰，用新布袋裝之，內加淨沙，或淨石，
縫其袋口。若有親友極可靠人過海，或過大江，至極深處沈之，則無褻
經之過。若照平常燒錫箔中，又賣其紙灰，吾恐其過有無量，功無幾何。
凡諸佛事，均以誠敬，方有感通。彼焚經者，只知焚耳，何嘗慮及乎此。
諸大乘經，皆悉稱贊書寫、受持、讀誦、之功德，未聞稱贊焚化之有功
德也。使真有功德，此風猶不可長。以無知之人，或至誤會，則以焚經
為事，不復注重受持也。金剛經既可焚，何大乘經不可以焚。無知之富
人，必至造焚經之業於無窮也。此事不慧完全不贊成，雖聞人言有大感
應，亦不出一語以贊揚，恐其流弊無窮也。世每以往生咒寫作圓形，刻
而印之，名之曰往生錢，多有焚之以濟孤魂者。光緒十六年，<le>光</le>在北京
龍泉寺，於清晨至三門外，見其夜間放焰口，所燒之紙，及錫箔灰中，
有二寸厚一疊往生錢，只燒了半邊。倘非我見，則用人打掃，恐一同掃
於垃圾中矣。是知燒此種咒之過，無處不有也。有僧放蒙山，用黃表紙，
及錢紙，內夾一往生錢，摺作一頭大一頭小形，待出生時燃之。至近手，
則丟於地，其中每每有字未燒完者。即燒完，而其灰則完全落於地下，
豈能無過。此系不慧親眼見者。故知一法纔立，百弊叢生，乃真語實語
也。凡事均以慮及久後無弊為妥善。焚經縱有功德，恐無細心之人料理，
則功德事反成罪過事，況未必真有功德乎。此不慧之知見也。至於大通
家一切無礙，法法圓通，則非不慧之劣知小見所能及。不慧所說，但約
不慧之分量而為準耳。

<h2>復金益平居士書二</h2>
　　欲皈依佛法，了生脫死，超凡入聖，必須要克盡倫常之道。儻不能
敦倫儘分，閑邪存誠，諸惡莫作，眾善奉行，則根本欠缺，與佛不相應，
何由蒙佛垂慈接引，令其帶業往生也。是故必須要孝親敬長，兄弟姊妹，
夫婦主僕，一一各須儘自己之職分。能於各宗，盡其職分，即為世間賢
人善人。賢善之人念佛，則易於感佛。欲了生死，不可不注意倫常也。
又須按淨土經典所說，生信、發願，專心念佛，決定現生求生西方，絕
<pb n="622"/>
不發求來生人天福報之心。而佛視一切眾生，猶如一子，當戒殺吃素，
愛惜物命。以此自行，復以化他。凡家庭中，父母、兄弟、姊妹、妻室、
兒女，外而鄉黨、鄰里、親戚、朋友，皆當為說念佛之利益。現生則消
除災障，增長福壽，命終則蒙佛接引，往生西方。近來世亂至極，凡信
佛念佛之人，每每逢凶化吉。今之禍患，避無可避，防不勝防。果能至
誠念佛，則不知不覺，不逢災禍。有此巨益，忍令我父母兄弟等，並鄉
黨鄰里等，不知乎。然欲化人，須自己實行方可。儻自已雖則念佛，於
敦倫儘分，居心行事，諸多不到之處，則便難感通矣。今為汝取法名為
宗誠。宗、主也。誠，真實也。汝果能事事以真誠為主，久而久之，人
皆相觀而善。所謂誠之所至，金石為開，況同類之人乎。宜常看彌陀經
白話解，嘉言錄，感應篇直講。兒女從小，即為教其常念感應篇。此文
每日或念三五遍，至少須念一遍。盡此一生念，再看看直講，依之而行，
則自可歸於正人君子之域矣。<le>光</le>老矣，不得常來信。欲看某書，當向弘
化社請，不可順便寄我信。汝肯依嘉言錄、文鈔、等行，則何須一函二
函信乎。去冬印有戒煙三方，靈極。而治瘧一方，不費分文，治無不愈。
今附函寄三張，祈與一切人說之，俾瘧鬼不復睏人，則其益大矣。<little>（其
二）</little>既知慚愧懺悔，何又依舊行履，惡不見減，善不見增乎。無他，心
不志誠故也。儻心主於誠，豈可知而故犯。知而故犯者，以心實無決定
改過遷善之誠懇故。汝自己欲為賢人善人，自可遠離惡習。不能遠離者，
系其心不決定，浮游緩慢，則難免仍歸舊路矣。以後切勿再來信，汝不
肯真實克除己私，我縱開示，究有何益。汝若肯認真省察自己過愆，何
用我多說，即宗誠二字，已通通包括淨盡。人若心無虛偽，決定不至不
肯改過遷善。譬如真知其人是欲害我者，縱令彼多方巧誘，決不肯上他
的當，以送我命。肯上當，是不知好歹之人。既有關性命之大對頭，尚
肯依他的騙，則所謂求別人為汝說保身命之妙法，又有何益乎。故不願
屢為汝絡索說也。

<h2>復三居士書</h2>
復宋六湛、褚蓮淨、張子淨、三居士書
<little>（民國十七年）</little>
<pb n="623"/>
　　世亂極矣，不堪言說。推究其由，其近因由百十年來，一切讀書居
官之人，只知習舉業，求功名，不知提倡因果報應，及家庭教育。若論
遠因，實由程、朱、破斥困果報應，及生死輪迴之所致也。以素未受家
庭之善教，並不知人之所以為人，又習聞一死即滅，了無前生後世。一
遇歐風所吹，覺此廢孝廢倫不恥，為自在無礙，遂一致進行。其根本誤
人，不能不歸罪於理學諸子也。<le>光</le>之此語，乃的確之極，平允之至，非
妄說也。為今之計，當認真提倡因果報應，生死輪迥，及家庭教育而家
庭教育，尤須注重因果報應。此二法互相維持，方能令後之子弟，不致
悉數入彼獸域。否則，縱有教育，亦難制彼不隨邪轉也。所言念佛修持，
種種方法，文鈔中具有。若詳說，則太費筆墨。然雖詳說，亦仍屬文鈔
中之所說。今為汝等寄文鈔、安士書、嘉言錄、彌陀經白話解、觀音本
跡頌、感應篇直講、壽康寶鑒、感應篇彙編、閨範等，各一份。若有多
者，則結緣。以文鈔、安士書、已送完，尚未印出。嘉言錄、一萬已送
完，二三萬皆未出書，不能多寄。嘉言錄、分門別類，頗省心力。祈以
此自行，以此化他，則超凡入聖，了生脫死，可決定親得矣。然欲修持
淨業，必須敦倫儘分，閑邪存誠，諸惡莫作，眾善奉行。戒殺吃素，護
惜物命，信願念佛，求生西方。內而父母、兄弟、姊妹，外而親戚、朋
友、鄉黨、鄰里，咸皆以此奉勸。無論彼之能信受與否，固不可不令彼
一得聞知也。汝等既欲皈依，今為汝等各取法名。宋六湛，法名慧湛。
褚蓮淨，法名慧淨。張子淨，法名慧澄。若能斷除妄想，一心正念，則
所謂湛也，淨也，澄也，皆即心本具之德，非自外來也。若心念塵勞，
則本具之湛、淨、澄、德，由妄想鼓動，便成昏濁污穢之相矣。<le>光</le>明年
三月初，當復來上海，以了印書事。明年秋後，當離普陀，遊行東、西、
南、北，以避信札應酬之勞耳。普陀千祈勿來。但熟讀文鈔、嘉言錄，
勝於親見<le>光</le>多多矣。

<h2>復無錫佛學會少年學佛社書</h2>
<little>（民國二十三年）</little>
　　昨接貴社大札，及研究方案，不勝慚愧。<le>光</le>一介庸僧，毫無知識，
只知學愚夫婦禮拜持誦，以求帶業往生，何能為貴社作指導師乎。所言
<pb n="624"/>
前寄之簡章緣起，實不知其事，或因寺中人，以<le>光</le>拒絕一切，而且事非
緊要，即與丙丁童子收執，亦未可知。<le>光</le>年屆七十，心如赤子之無知。
但候死期，除念佛外，別無所為。況敢膺貴社尊職，為之條陳其所研究
之經書義旨，而令依之以修持乎。雖然，既已謬投大札，亦不得不陳我
所見。少年學佛，必須要敦倫儘分，<little>（即實行孝弟忠信禮義廉恥等）</little>閑
邪存誠，諸惡莫作，眾善奉行。深信因果，及與輪迥。信願念佛，求生
西方。以此自行，復以化他。行有餘力，則研究一切大乘經論，及古今
儒釋古德各著述。又須識取綱宗，用以宏揚佛化，續佛祖聖賢之薪傳。
所謂由實行而博學，由博學而得宗。如是則決定現生優入聖賢之域，臨
終即入極樂之邦矣。若不注重躬行，只期多知多見，必至矜己傲物，排
因撥果。如是之人，其天姿實足以繼往開來，由其最初一步，未曾在自
己身心上檢點，從茲愈趨愈遠，差之毫釐，失之千里，卒成破壞佛祖聖
賢之道之人此古今聰明人一大可憐可憫之事也。此事，一百人，就有八
九十，堪令人痛哭流涕。<le>光</le>學如面牆，然以七十年之閱歷，若不為貴社
獻，一旦死去，便與虛生浪死者同。由此一紙之誠，或可作貴社繼往開
來之一助。而<le>光</le>亦借此微功，得生西方，則是貴社之所成就也，感何如
之。啟案璧回，再來函，決不答復。

<h2>復袁德常居士書四</h2>
<little>（民國二十二年及二十七年原名麗庭）</little>
　　汝初迷昧造業，所幸宿有善根，則由惡因緣而入佛法，此莫大之徼
幸也。今當力行善事，從心地上理會，不令從前之惡念再生。當須令念
佛之心，與自利利人之心，無或間斷。則可生為聖賢之徒，沒歸極樂佛
國矣。既看文鈔，當依文鈔而行，他人所行，何必與之相同乎。至於同
善社、乩壇，雖亦名為修善，而學佛之人，不宜預入。何以故。恐誤會，
認彼所說為佛法真傳故。譬如買物，不得徒據廣告為是，須審其貨之真
偽何如耳。<le>光</le>老矣，精神、目力、工夫、均不給。又有迫不及待之清涼、
峨眉、九華、三山誌之修訂。宜看文鈔，切勿來蘇，來則定有見面不如
聞名之嘆。<little>（其二）</little>大悲飯，不可撇湯。如不慣煮連湯乾飯，當以此湯
煮菜，或另作飲湯之用。凡人家煮飯撇湯，須多用水，多用柴。米之原
<pb n="625"/>
汁，皆在湯中，反棄之。只存其米質，而棄其原汁，折福費錢，且養人
之力小。汝母之病，與汝二堂弟之病，均當以大菩提心，供給彼大悲飯
菜一月。彼病若真好，便可種大善根。汝二堂弟，若迴心轉念，當另是
一種態度。人皆有天良，其居心動念行事，完全不依道理，他還要說人
家不依道理，他有道理。只此一念，便是天良發現處。可惜無人指點，
又不反躬自責，便成狂愚之輩。若肯迴心自問，必有慚愧欲死，覺天地
間無有容我之處。從此日日知非，日日改過，便是聖賢之徒矣。果能身
病愈，而心病當漸愈。汝且日日與彼迴向，求三寶加被，又承觀音慈力，
神咒妙義，食之一月，必有奇效。汝母之病，及汝堂弟之病果愈，便是
光宗耀祖之大者。校彼得一官一職，而不能為國為民者，乃天淵懸殊也。
連湯乾飯若未慣，且留心試試，自得其法，此亦惜福衛生之大者。普陀
法雨寺，光緒十幾年，一飯頭師，雖一二百人之飯，亦連湯乾。此人當
了數年，所省柴火，日須一二擔，且多出飯，飯還養人。後一飯頭，每
頓須撇幾桶湯，梢水桶滿，則倒之陰溝。庫房、客堂、執事不過問。可
知此飯頭，一年遭踐常住柴火米汁，其罪大矣。祈以此義，與一切人說，
亦愛惜柴火五穀之一件大事也。<little>（其三）</little>汝母吃大悲飯，既有效，而足
尚未愈，且再吃一月，此事絕無難為。米若少，不妨少下，得便當再寄。
至於二弟之態度良善，此實汝之誠心所感，致三寶加被。古人所謂，至
誠而不動者，未之有也，不誠未有能動者。當家今日方回，信已令彼看，
明後日當為念佛。然以七十老人，久患足疾，不可著急，望其即好。若
再吃一月，定可全愈。即仍不好，亦不可謂誠而無感，佛法不靈。至於
二弟，尤當誠感，使祖宗得一好子孫，其榮耀為何如也。無錫報，語過
虛張，皈依者，當云近萬，何可云數十萬。即真有數十萬，亦宜云數萬，
以免小人疑忌之禍。古人有若無、實若虛、之涵養，何可竟忘，而反事
虛張聲勢耶。以後切勿如此。<le>光</le>尚未至縣，<little>（陝西郃陽）</little>何由
入泮。不
入泮與入泮，總無二樣。然一真一妄，徒令人慚惶無地，又何益乎。<le>光</le>
不久人世，一旦死去，萬不可如此妄傳，致人疑誚。<le>光</le>於父母師長，不
作一字之記載者，恐陷入今人妄譽之漩渦，而招人異議也。但期不辱其
親，即為榮親之事。況學佛之人，豈可同市井小兒，備祈有名位者頌贊，
以為榮幸乎。<little>（其四）</little>迴向偈作好，在外行人，必謂迂闊，實則與大士
<pb n="626"/>
心相應，而易為感通也。蓋彼以凶惡，我以慈善，如水滅火，如日消冰。
若以眾生情見為禱，則與大士心相違，縱有感應，小之小耳。偈曰，願
此持誦勝功德，即蒙大士垂加被。消除自他宿現業，增長我人勝善根。
永劫恆存大士心，遍界常行大士事。盡未來際作饒益，普令有情無禍害。

<h2>復費範九居士書</h2>
　　數日前，由山轉來手書，知慕道心切，修持唯謹，不勝欣羡。但以
滬地冗繁，未能即復。昨因事來杭，略有暇晷，遂書大概。孝養父母，
奉事師長，慈心不殺，修十善業，為三世諸佛淨業正因。汝能孝親，能
儉樸，則必不至取非義之財，其行其心，頗與佛合。若再加以信願求生
西方，必可如願。然既為人子、人父，當思所以究竟令我親、我兒女，
得究竟安隱之道。可不力勸吾親，與吾兒女，令其同修淨業乎。此且約
親而論。而一切眾生，皆是佛子，我既知之，忍不令我弟兄、姊妹、親
戚、鄉黨，一切相接之人，一一咸知乎。汝欲皈依，以期往生，可不發
宏誓，以預行隨分隨力度人之道乎。今為汝取法名為慧茂。謂以大智慧，
行自利利人之道。所言自利利人之道，即為一切人，說敦篤倫常，恪盡
己分，閑邪存誠，克己復禮，諸惡莫作，眾善奉行，信願念佛，求生西
方。文鈔中屢說之，今復為說者，恐或不注意，以致錯過，以故不妨再
說也。又今日世道之亂，為開闢所未有。究其根源，總由家庭無善教，
及不講因果報應之所致也。天下不治，匹夫、匹婦，與有其責。能注重
家庭教育，及因果報應，則賢才自然蔚起，而天下漸可太平矣。祈與一
切人，皆以此說懇切告之，亦居塵學道，自未得度，即行度人之一大要
事也。祈慧察是幸。餘詳文鈔，此不備書。

<h2>復慧導居士書<little>（即楊漢公）</little></h2>
　　手書，備悉。所經歷處，均得吉人照應，乃三寶加被之所致。末後
所說道理，甚好。以謙為誠意之訣，乃為上根人說則可。若對上、中、
下、一切人說，則當以致知、格物，為契理、契機、之至論。程朱所說
之致、與格，萬不可依。須知此致知、與格物，乃希聖希賢之根本。以
知見一偏，即不能誠意。而知見之偏，由心中有偏私之人欲。格除此偏
<pb n="627"/>
私之人欲，知見自得其正。知見正，而意誠、心正、身修矣。真學問，
不必在玄妙上顯。但令一切人，識得下手處，自可欣欣相從。下略。

<h2>復翁智奇居士書二<little>（原名兆奇）</little></h2>
　　手書，備悉。韓歐之毒小，程朱之毒大。由程朱以後之理學，無不
偷看佛經，無不力闢佛法，以致成此大亂。皆由此諸先生，門戶之見致
之也。<le>光</le>老矣，不能詳書開示。今為汝寄經書二包，若肯息心詳閱，無
疑不釋，有願皆得。學佛之要，貴盡倫理，如是學佛，方為真佛弟子。
若不盡倫理，則為佛教罪人。佛遇父言慈，遇子言孝，世間善法，均不
遺棄，唯不許人煉丹運氣。世間外道，偷竊佛經，自造經典，反謗佛法。
謂彼之法，乃六祖所傳，和尚此後均無法，法歸他們在家人。惑世誣民，
莫此為甚。餘詳各經書，此不備書，法名智奇，另紙書之。以後但依經
教修持，切勿來信，以無力應酬故也。<little>（其二）</little>手書、行述、備悉。今
為靜嫻取法名為智宜。謂其先念佛，今往生，悉合時宜也。行述，果無
飾說，<le>光</le>一向不喜妄譽人，況為弟子，更不宜譽。今作一頌，以頌淨土
法門之利益超勝，俾見聞者，同生淨信，同修淨業，同生淨土。以此功
德，資益智宜，庶可高昇上品，速證無生矣，祈慧察。又世每以亡人遺
像，請名人題頌，印以送人。人或一看，或不備看，即擲之於廢字中。
與其如此被褻瀆，而無所益於人。盍若寄上海佛學半月刊，以令一切人，
各各看之之為愈乎。祈酌量行之。

<h2>復慧龍居士書</h2>
<little>（民國二十一年即竇存吾）</little>
　　手書，備悉。避地之事，乃大富翁之行為。吾人乃一窮和尚，何得
預先即避。儻果戰及蘇，亦非決定不避，避亦易易，何得將此事看得如
此重大乎。若戰事可停，印書局開工，尚大有事。若離蘇遠行，則諸難
接洽耳。富貴人子弟，多多一事不做，一旦遇禍亂，則必至無以自立。
今全去用人，親自操作，一則習勞，而能和血脈，二則少閑，而消諸妄
念，實為愛兒女之根本辦法，善何如之。儒道之衰，其源由於理學之破
斥三世因果，六道輪迥，俾善無以勸，惡無以懲，以致演出目下之現象，
<pb n="628"/>
實乃理學之學說導之也。欲振興儒宗，當以躬行孝慈友恭為事。<little>（天下
之亂，均由為父母者，不知教兒女所致。故慈之一字，舉世皆不識其真
相，使其真知，世自太平矣。）</little>令嚴之不生信，亦理學學說所使。然近
年，及滬戰，由念佛而獲種種不可思議之感應事跡者，甚多。何不曲為
陳述，俾其因茲生信乎。若明知此事，猶不生信，則只可向佛代彼懺悔
宿業。而以己念佛功德，皆為迴向，則或可有生信發願之日矣。果能生
信，修持淨業，俾得往生淨土，可謂大孝尊親矣。全家均吃素，固不必
特別辦葷，但素菜辦得有味好吃，亦非不可。若以殺眾生，而悅親口腹，
俾親實受後世之殺報。此之孝，在完全不知佛法者則可。然既不以樸素
為意，又何必自心不安耶。若兒女輩仍舊吃葷，非完全全家淨素，則亦
不宜獨令老人吃素也。然亦不得令儘量吃，以徒積殺業於吾親也。

<h2>復鄭棐諶居士書</h2>
<little>（民國二十六年）</little>
　　時局危險萬分。陳仲美，當先令注重在吃素念佛，求生西方。當此
時期，只好認真修持，不宜泛泛然研究，以死生存亡就在眼前。若只泛
泛然研究，在種善根邊則有，在了生死邊則無矣。念佛之外，兼念觀音
聖號，以期息戰免難。必須如救頭然之誠，方有感格。縱國運不能即轉，
而自己決可蒙三寶加被，履險如夷也。所開書外，加文鈔，息災會開示，
真安筆記。勸念觀音文，張公館想早寄到。今附數張，祈為知交說之。
蘇州雖屢被炸，有勸<le>光</le>他徙者，<le>光</le>以死生有命，與其路上受驚嚇
，何如
安住不動，受炸而死之安樂乎，以故概以此辭。日唯念佛，念觀音，念
大悲咒，以為護國護民護己之據。如定業難逃，炸死，隨即往生，亦所
願也。唯厭聞他徙之說，以其是苦上加苦也。

<h2>復吳希道居士書</h2>
　　人生世間，第一要親近良師善友。有良師善友，便可歸於正道。否
則，燕朋相聚，便日淪於下流，而疾病亦因之常不愈也。淨土法門，其
大無外。無知識人，每每小看。汝已持名，而心不歸一，以業障深故。
念時，要心存敬畏，念起於心，聲出於口，音入於耳。要使句句聽清楚，
<pb n="629"/>
從朝至暮，無用心事，則常念。大聲、小聲、心中默念、都要聽。以心
一起念，便有聲相。自己之耳，聽自己心裡之聲，乃極明瞭事。早晚立
一功課，或念彌陀經一遍，往生咒三遍，即念贊佛偈，念佛，或一千八
百，五百，隨各人工夫立。若忙極，即用晨朝十念法念。除早晚功課外，
行、住、坐、臥、都要念。只求心歸於一，不必定求瑞相。以心若歸一，
自與心浮散時不同。若不以心歸一為事，常想見瑞相，或起魔事，不可
不知。至誠懇切聽，決不至起魔事。都攝六根，淨念相繼，乃念佛最妙
之法。淨土五經當常看，必須恭敬，不可褻瀆。讀淨土五經，則知彌陀
大願，淨土莊嚴，法門普被。彼謂淨土法門為小乘，為愚夫婦所修之法
者，則知彼宿世未種淨土善根，故有此胡說巴道也。當先看嘉言錄，再
看文鈔，再看淨土十要，則淨土大義，便可悉知矣。然須自利利他，當
勸父母、兄弟、姊妹、妻室、兒女、親戚、朋友、鄉黨、鄰里，同皆吃
素念佛，求生西方。汝能如是修持，保汝身體日健，心神日定，前途之
事，均皆順利。<le>光</le>老矣，目力、精神、均不給。為汝寄甲乙二包經書，
便是無量無邊之良師善友。以後不得再來信，亦不得介紹人皈依，以無
目力、精神、應酬故也。今之時局，危險萬狀，若不以念佛為預防，則
或有戰事發生，將何所恃。今之戰事，避無可避，防無法防，儻勤念佛，
當可逢凶化吉。祈慧察。皈依法名，附函。

<h2>復楊慧昌居士書三<little>（原名宇昌）</little></h2>
　　令嚴臨終，神識清爽，念佛而逝，可生西方。然無論已生未生，為
人子者，固當常為禮拜持誦。以期未往生，則即得往生，已往生，則高
增品位。又此之禮誦，非特有益於亡人，實有大益於存者。以以孝親之
心而禮誦，校彼專為自己禮誦者，功德更大，以孝心即是菩提心故也。
汝父宿世甚有栽培，故今生樂善好義，深信佛法，修持淨業。其一生多
危證者，乃宿世之業，由樂善信佛，而轉後報重報，於現生作輕報而了
之也。汝既欲承汝父之志，又欲汝父母同皆高登蓮品，此心可嘉。今為
汝取法名為慧昌，謂以智慧承繼先志，必能克昌淨土法門，並以克昌後
裔也。凡皈依佛法之人，於倫常道理，必須格外認真，盡誼儘分，可謂
真佛弟子。儻於倫常有缺欠，便難以感化同人。汝現無父母，而兄弟、
<pb n="630"/>
姊妹、妻室、兒女、分上，尤須注重。今世亂已極，其源皆因世之為父
母者，不知教子之道。不知以道德仁義，因果報應教兒女。但以溺愛憍
養，機械變詐相教。故致有天姿者，習為狂妄，無天姿者，狎於頑愚，
以至越禮犯分之事，時有發現也。使為父母者，各盡其教子之道，則世
道何至如此。以前兒女教不好，尚無大要緊，不過不孝順，不成器而已。
今若教不好，則其禍實有不堪設想者。此說，宜與一切人說之。所言看
書，汝身膺職務，無多閑暇，只可先從文鈔、嘉言緣起。而淨土三經，
往生論註，徹悟語錄，淨土十要，淨土聖賢錄，淨土指歸集，龍舒淨土
文，宜詳看。其餘若禪宗，教家天台宗，賢首宗，慈恩宗，並及密宗，
且置之，以力不暇及。修淨業，不先將淨土法門研究明白，如欲歸家，
不知道路。其所知者，雖亦能歸家，然其迂遠，殆有天淵。祈慧察。<little>（其
二）</little>手書，並王、李、汪、朱、之函，備悉。三人法名，另紙書之，祈
為轉交。王君之大願雖可嘉，然於此時局危險之際，不知決志求生西方，
尚欲待後出家，再誦若干經咒，以了大願。又祈壽與願齊，願若不了，
壽亦不終，直是癡人說夢。彼看淨土書，完全不依書意，而自立章程。
若不及時隨分隨力修持，不但所願均同畫餅，或致成神經錯亂之病。此
病甚易得，甚難愈。<le>光</le>老矣，一向直心直口，絕不敢順人情，以取人歡
喜，故為說破，免致受病。汪李二君，質直無偽，頗可嘉尚。今為彼三
人，各寄文鈔一部，嘉言錄一本，並各小冊，共二包，祈為分送。朱太
然君，信中只用合十，則不敢認為皈依，彼之四圓香敬璧回。<le>光</le>雖不能
宏揚佛法，決不敢自己輕慢佛法，亦令人輕慢佛法。為彼三人說，以後
不許再來信，來決不復，以目力、精神、均不給故也。<little>（其三）</little>手書，
及朱太然書，備悉。須知佛法，有住持世間法，有唯論理性法。住持世
間法，若人不致誠敬，則不為說法。今世道陵夷，不能全依此行。故<le>光</le>
於問法之函，任彼如何，亦為彼答。若太傲慢，亦當指斥其過，以不負
彼之來意。唯求皈依者，若不用自屈之字，決不敢允許。以此允許，即
是自輕佛法，亦令彼輕佛法。以彼或是不知禮儀，或是我慢自大。自大
之人，何可與語。不知禮儀，必使即知。非求人恭敬，乃正不敢輕法與
輕人也。不如此維持，則佛法便不能流通矣。唯論理性法，非凡僧所可
行。唯大菩薩，又無住持法道之責任者行之，則有深遠之益。凡夫行之，
<pb n="631"/>
則破壞如來正法，為害不淺。如法華經，常不輕菩薩，凡見四眾，皆為
禮拜，云：「我不敢輕於汝等，汝等皆當作佛。四眾有以杖木瓦石打之者，
則避走遠住，作禮贊嘆曰，我不敢輕於汝等，汝等皆當作佛。恐汝不知
此義，妄生疑議，故為略說。若凡夫僧，斷斷不可依此章程。住持法道
之大菩薩，亦當依凡僧之章程。如濟顛之師，乃出格高人，仍是繩趨尺
步。濟顛，則不守清規，顯大神通。若謹守清規而顯神通，則不能在世
間住矣。唯藉此瘋瘋顛顛，以令人疑信相參，以密行教化，令人知佛法
不可思議，以生正信心耳。世之無知無恥之人，從而學之，何不學吃死
者以吐活的乎。何不學喝酒醉臥數日，而百千根大木，從井中運出，及
喝酒大醉，吐金以裝全殿佛像之金乎。此種不思議事，唯此種人行之，
則無礙。若謹守規矩之人行之，必定當下去世。否則，人皆求彼，不能
做一切事矣。朱居士之書為轉，及此字祈令彼看。<le>光</le>目力不給，不多書。
其淨土法門，與修持法則，自有文鈔、嘉言錄、等已說之，亦不須詳說
也。

<h2>復某居士書</h2>
　　閱來書，知汝聰明尚不徹底，故以儒佛之因果，與世間王法之賞罰
同論，則似有理，而實無理矣。世間賞罰，約人情為定。因果，乃心識
所感召，儒釋無二道。汝以儒所未發明者，謂儒盡乎此，此亦汝聰明不
徹底之一證。夫善惡因果，皆自心之感召。世人不知，佛為詳說，汝謂
佛設，豈真聰明乎哉。果報之來，有在即刻即世者，有在來生後世，及
多生多劫者。汝嫌報遠，而欲令速報，則成邪見。須知超凡入聖，了生
脫死，以至成佛之果報，皆在多劫。雖曰，放下屠刀，立地成佛，而實
證佛果，也須多劫。且莫以一悟佛性，為實證佛果。若如汝說，則世無
一人能了生死，況成佛乎。汝若知此，則不至怪佛為酷烈，當感佛為慈
悲，而痛哭流涕以告同倫也。汝嫌不速報，而不知不速之大利益，乃夏
蟲不知有冰，蜉蝣不知有來日之見，可不哀哉。夫報之遲速，皆自業識
所感，何可推之於佛。以汝之聰明，意地中，尚有知而故犯之過，可知
寡過一事，雖聖人尚須努力。故孔子行年七十，尚欲天假或五或十之數
年，以期學易而免大過。儒者見淺，謂為聖人過謙，而不知聖道之深，
<pb n="632"/>
非一悟即可徹底也。余且勿提，以圓教論，初信斷見，七信斷思，八九
十信破塵沙，伏無明。於十信後心，再破一分無明，即證初住，即法身
大士。從初住，至十住、十行、十迥向、十地、等覺，歷四十一位，尚
未到無明淨盡地位。等覺，再破一分無明，則真窮惑盡，而成圓滿菩提
之佛果矣。此善報之遠者，而惡報之遠者，當亦相埒。況尚有修因證果，
以至成佛之時乎。若事事皆一時即了，則便成無因無果之斷滅深坑。不
觀天道運行乎，夏至一陰生而大熱，冬至一陽生而大寒。立春有在過年
前，有在過年後。則一一不皆一時俱盡，方成歲時。若一時俱盡，則不
成運行，而成斷滅矣。至於罪福之賞罰，陰間實有主掌之人，然亦不同
陽間繁難。以案簿皆自現自消，並非有人登記勾消耳，故陰間無錯誤。
其有以彼省某人，誤勾此省同名之某人者，乃藉此不宜死之人，倡明實
有陰間地獄刑罰等事，以期世人生信耳。以故每有世間正直士夫，權理
閻羅王事。世間平民作陰差，因誤勾人，打而革除者。皆因窮措大，<little>（措
大者，舉行修齊治平之大事也。）</little>以眼不見而不信，且籍以謗佛，而特
現此，以冀措大開一眼光耳。此事甚多，且舉一，以期俱知。蕅益大師
見聞錄，載湖北一生員，權理五殿閻羅王事。一夜至陰間，見一簿，載
其妻盜殺鄰雞，連毛一斤十二兩，因折其簿角記之。醒問其妻，何得盜
殺鄰雞。其妻不承任。曰，汝還瞞我，陰間簿上已載，汝盜殺鄰雞，連
毛一斤十二兩。妻言，院中曬東西，雞來吃，以物擲之，即死，尚未動。
令稱之，果一斤十二兩。令持雞，並一雞之價錢以還，為彼說其來歷，
祈勿見怪。其夜入陰視簿，則折角仍舊，一字已無矣。汝以陰間刑罰為
佛設，可謂孤負佛恩之尤者矣。汝書字小，<le>光</le>目極昏，略舉要者，釋汝
之疑。汝果知此，則當一心念佛求生西方。當知汝之得大利益，由汝兒
女而始，況生西後之利益，以至圓滿佛果為止。若不自量，從茲研究性、
相、禪、密、各宗，不以念佛為事，則或可做一個半串子通家，而了生
脫死，當在驢年矣。<le>光</le>老矣，目力不給，以後不許又來信，即祈妙師代
問，亦不復。何以故，以汝非舉一而明三者，縱一一示之，亦仍是一一
一一，而不能圓通耳。

<h2>復張覺明居士書二</h2>
<pb n="633"/>
<little>（戊寅除日附來書）</little>
　　師尊慈鑒，不聆慈教，一載有餘，企仰之忱，與日俱積。<little>（弟子）</little>
於去冬十月，避亂莫乾山，得大善士之護持，平安無恙。在山環境清靜，
念佛甚為得力，隨時隨地，開目閉目，均能想見三聖慈容。上月因為土
匪覬覦，不得不下山來杭，暫住友人家。欲返家，則交通梗阻，欲去申，
則資用不給，彷徨歧路，莫知所從。姑大人，去冬亦上山，今春三月赴
申，住婿家，一切安好，堪以告慰。<little>（弟子）</little>在此，雖亦佈置淨室，早
晚課誦。但因環境塵俗，兒女累重，念佛時，不免有雜念矣。但有數事
堪述者。有難友何君，係外國留學生，崇信科學萬能。去年因病失明，
科學不能治。<little>（弟子）</little>勸其信佛念佛，併用師尊印送之洗眼方治之，已
見一線曙光，故近來邀<little>（弟子）</little>每日講解阿彌陀經。又有一隻秦吉了，
何君所養者，能說能笑。教其念佛，先時十分憎厭，非說不會，即說什
麼。見<little>（弟子）</little>拜佛，則狂笑不已。復耐性，每日教以四字真言，今已
肯念矣。有時念阿彌陀佛四字，有時念阿彌陀佛阿彌陀七字，但不肯多
念耳。又<little>（弟子）</little>有使女二人，同上山避難，均患重病。<little>（弟子）</little>
與兒
女，親為延醫購藥，調理飲食，病愈後，均感悟茹長齋，信佛念佛。他
日交通恢復後，擬偕之趨前受皈戒，未知可否。<little>（弟子）</little>在莫乾山時，
曾託人寄奉一函至報國寺，乞氣痛方。後知師尊現在不閱往來之信，故
仍退回。現<little>（弟子）</little>氣痛，已得此方治愈。茲匯奉法幣十五圓，十四圓
敬奉香敬，一圓助印氣痛方，幸祈賜收是禱。
昨接手書，知全家避難莫乾山，均安樂無虞，不勝欣慰。此劫，乃
大家同分惡業所感召。其有信心念佛聖號者，率得逢凶化吉，蓋以個人
之別業，蒙佛加庇，得以轉輕耳。當此破天荒從古未有之大劫，不生信
心，不肯念佛祈垂加被者，其人誠可憐憫也。何君素精科學，知其萬能，
而不知各國互相殘殺，乃萬能之效果也。及至因病失明，而萬能無效，
竟以絕不注意之念佛一法，及所傳之洗眼法，得以復見天日。因茲生正
信心，請汝為講彌陀經，將由此因緣，精修淨業，以期仗佛慈力，往生
西方，近則了生脫死，超凡入聖，遠則漸次進修，以至圓滿菩提，成無
上道也。一切眾生，從無始來，各種淨因，各作惡因。遇惡知識，則惡
因發現，輕則毀謗，重則滅法。遇善知識，則淨因發現，始則信受，終
<pb n="634"/>
則往生。甘肅平涼鄭浚，字哲侯，前清舉人。深中韓、歐、程、朱之毒，
六十歲前，與佛法為仇。六十歲看<le>光</le>文鈔，始愧從前之謬，遂吃長素，
念佛求生西方，函祈皈依。後<little>（民國二十四年）</little>與其弟親來蘇，並朝普
陀，擬請幾位念佛僧，開化其鄉。南方無願去者，至陝西臥龍寺，請得
幾位，常年念佛矣。人固如是，物亦如是。秦吉了，勸彼念佛，云不會，
云什麼，見汝念佛，則狂笑，此乃毀謗佛法之惡習。及日常教之，則肯
念，果有常念佛人，彼隨之日日常念，安知不如宋之念佛八哥，念佛立
化，埋而蓮華生於墓上，掘土視之，其根在於舌端乎。二使女大病，汝
為延醫購藥，汝與兒女為之調理飲食，病愈，感而吃長素，此所謂以德
服人也。古語云，以言教者訟，以身教者從。君子居鄉，以身率物，令
德服人，相觀而善，即此義也。惜世之信佛者少，而謗佛者多，故致許
多宿有善根者，不能發起宿世淨因，深沐佛恩，即得以具縛凡夫，現生
承佛慈力，往生西方，了生脫死，超凡入聖，以漸至於圓成佛道也。<le>光</le>
老矣，明日即七十有九，旦暮將逝，以後無要事勿來信，以無目力、精
神、應酬故也。<little>（其二）</little>前後二書備悉，何君之人，蓋英氣重，而未聞
儒釋聖人修己治心之法，故致受此境遇，其情景，與俞淨意公大同。然
俞猶未深知淨土法門，何若肯作已死復生想，將從前之英氣，改作謙抑
自歉，則後來之造詣，當比俞公高超多矣。彼初以僧多敗類，不肯皈依，
今以<le>光</le>亦敗類之僧，尚欲皈依，實不知僧為何如人。<le>光</le>比吃肉喝
酒之僧
稍好點，而觀音、勢至、文殊、普賢等大菩薩，及未證法身，已斷三界
內之惑業之權位菩薩，及證緣覺果，證阿羅漢果之二乘聖人，皆屬僧。
若<le>光</le>者，去阿羅漢之僧，奚啻天地懸隔，何況緣覺，及未證法身之權位
菩薩，又何況觀音、勢至、文殊、普賢之僧乎。彼只知人間吃肉喝酒之
僧，即人間謹守清規之僧，<little>（以不注意故，亦作下劣不堪想。）</little>亦未聞見，
況其他各大聖人之僧乎。<le>光</le>之為僧，下劣已至其極，彼尚欲皈依，則其
他聖僧，固亦在皈依之列。是所謂結果勝於俞公者，以由知淨土法門，
得以現生了生脫死，超凡入聖，以至漸漸進修圓成佛道也。其妻之肺病，
虔念觀音聖號，自愈。目屢好而屢暗，病在急躁。儻有涵養，再虔念佛
及觀音，當可一愈永愈矣，祈與彼說之。

<pb n="635"/>
<h2>復某某夫婦書二</h2>
<little>（附第二次來書）</little>
　　接手書，不勝慨嘆。汝何得瞎造謠言，謂燃燈古佛降生汝家，未周
歲而殤乎。諸佛生死已了，決無示生復殤之理。佛若為度眾生，乘願示
生，實有其事。然既示生，亦決不說我是某佛，及至度生事畢，將示涅
槃，方始顯本。決無示生，而不及大作佛事即夭殤者。聲聞初果，已斷
見惑，尚有思惑未斷。故須七生天上，七返人間，方斷思惑，而證四果。
二果，則一生天上，一返人間，乃證四果。<little>（初二果之生人間，壽皆長
短不定，或數月，數歲，數十歲，仍係隨業受生者。）</little>三果，以欲界思
惑已盡，尚須在色界五不還天，經歷多劫，方可斷盡思惑，而證四果。
四果，則見思二惑淨盡，三界內了無生緣。若發宏誓願，示生則可，非
隨業受生者比。汝以業力凡夫，造此謠言，誣謗古佛，欲求世間瞎眼漢，
謂汝是佛之父母。若當道有通佛法之人，必定以妖言惑眾治汝。即當局
無暇問及，亦不怕天雷殛汝乎。汝還到處求人和汝之詩。若非邪正不分
之外道，與香臭不識之癡人，誰肯許汝之言為是乎。汝當痛改前非，凡
寄出之信，再去信直陳其罪，哀求懺悔，庶可不致以凡濫聖，永墮阿鼻
地獄，受諸極苦，永無出期。如不以<le>光</le>言為然，則汝是魔眷，非我弟子。
汝何苦瞎造謠言，被明眼人唾罵，被天地鬼神極誅乎。因望汝知即改悔，
不然，苦報來時，悔不可及，故不得不盡我之分，直言痛責。汝若不聽，
與我無乾。
頃捧慈諭，承蒙嚴責，循環恭讀，感慚交併。愛子夭折，心酸萬分，
業障深重，詩涉古佛，開罪實多。虔誠懺悔，痛改前非。凡夫俗子，天
資愚魯，端賴恩師開示。曉夜細忖，前程危險，殊為懮懼。因思及此，
奉札申謝，伏祈恩師海涵憐愍。業根宿植，法緣久虧。務乞常頒法誨，
庶使塵網闇闇，得憑慧炬以通明。苦海茫茫，能籍慈航而普渡，云云。
日前接手書，知已認過，求哀懺悔。本欲即復，以無暇，故遲至今。
人生世間，須守本分。衣服、器用、名稱，均不可以至尊貴者為美而妄
稱之。譬如庶民，妄稱帝王，罪必滅族，可不懼哉。汝以未週歲之殤子，
妄稱燃燈古佛示現，欲得佛父佛母之美名。不知褻篾古佛之罪，盡未來
際，亦無出阿鼻地獄之日。非<le>光</le>道破，尚欲將所作之詩，遍示國人。俾
<pb n="636"/>
無知之人，亦仿汝跡而踵行之。則奸邪漁利之徒，各以殤子為古佛示現。
初則祇取無知之人贊嘆。次則為之起塔，為之修廟，而斂財以致富。又
次之，則奸邪咸相結聚，遂立教門，蠱惑愚俗。久則劣跡露出，俾大家
同受國法。而邪人當時有匿跡未受誅者，久復發生，如白蓮教等蔓延不
斷，為世間害。嗣後其教徒，但改名稱，不改事實。彼諸外道，悉事秘
密，雖父子、夫婦、均不相傳。以此秘密，固結愚人之心，任何善知識
開導，均不信從。如狗以屎為美，非吃不可。常與人說，吾師是某佛某
祖師出世，吾是某佛某祖師出世。瞎造謠言，以期得名聞利養。而不計
壞亂佛法，疑誤眾生，生受國法，死墮惡道，從劫至劫，無有出期，其
為流弊，可勝言乎。汝之作為，若不痛改，必與此同，可不畏哉。宜印
一改過懺悔之信，凡以前寄詩之處，各為寄之，以期周知。涅槃室三字
章，燒之。前所妄擬設者，通皆取消。接一函遍復所說，生信、發願、
念佛、求生西方。果肯真心發露懺悔，定可業消智朗，障盡福崇，仗佛
慈力，往生西方，其為利益，何能名焉。<le>光</le>之為汝，可謂至極無加，盡
我之職分矣。汝果熟讀而詳思之，當必有涕淚滂沱，不能自止之情狀焉。

<h2>與吳慧德女士書</h2>
<little>（民國二十八年附宗綽來書）</little>
　　師尊慈鑒。南洋蘇門答臘亞沙漢埠。吳慧德女士，昔年因遭逢困厄，
發心奉佛，已八閱年<little>（弟子）</little>昔年在荷屬蘇門答臘棉蘭市時，最先發心
奉佛五人中之一也。其母吳陳氏，福建同安縣人，同時聞法，未幾，亦
發心奉佛，法名賢行。近十年來，由蘇島民禮市，移住英屬新加坡，於
本年十一月初三日逝世。其生卒大概，已詳其女慧德記述中，另紙抄附。
慧德女士，通常由亞沙漢至新加坡省視雙親，每次往返，必來檳榔嶼<little>（弟
子）</little>寓中敘談。<little>（弟子）</little>昔年回國朝山，至蘇城報國寺，禮覲師尊時，
並有由無錫到蘇叩見之男女居士數人。聞訓話之次，贊嘆靈巖嚴淨道場，
望重東南。有人發心追薦先靈，得靈巖寺僧垂慈，成就追薦法事者，受
惠之大，難思難議。南歸後，亦曾向若干淨侶贊揚稱述。慧德女士，傾
心已久。此次其母辭世後，雖由閩僑中親友主張，在新加坡龍山寺閩籍
僧眾處，舉行追薦法事。慧德則屢向其父，及其他家屬，稱述靈巖寺希
<pb n="637"/>
有道場。如能請求為做超薦法事，受福之大，難可言喻。已得家人同意，
即來<little>（弟子）</little>處。交國幣二百圓，囑為具稟師尊前，求為垂慈方便，轉
請成全其事，不勝銘感之至。<little>（弟子）</little>宗綽敬叩。
　　接宗綽女士介紹汝薦母書，知汝母女已早沐佛化，深信淨土。汝母
惜物，以人所棄者，作人所貴重之品，其靈心妙手，亦多生培來。及至
臨終，汝能令全家助念，並請淨侶助念。故得一切放下，唯佛是念。逝
後頂門灼熱，面色光潤，可為往生之瑞相。今又祈靈巖追薦，則蓮品當
可增高，汝可謂能報母恩之人。彼以瞎張羅，宰殺生命，宴客聚友為榮
者，乃落井下石之大不孝者之所為也，其相殊奚啻天淵哉。

<h2>復濟善大師書</h2>
　　日前接手書，以字小目昏，天又陰黑，故不即復。今則天清日朗，
因以手眼二鏡相輔而閱，及略復耳。所敘數年前之相，甚為危險。幸未
遇同志之大善知識，故得識其狂妄，不至以宏法而作滅法之業。否則，
危乎危矣。至於所敘修淨法則，皆本諸祖誠言，固無不當。而圓人受法，
無法不圓。無量壽、觀經、彌陀，雖文相不同，而義意則互融耳。佛為
九法界眾生說，吾人何可不自量，而專主於最勝者觀乎。丈六八尺，佛
已為我輩說過矣。下品將墮地獄之前，大開持名之法，是觀經仍以持名
為最要之行。無量壽，詳說佛誓，及與淨相，是為依小本修者之要訣。
由有此二經，則知小本之文，但撮要耳。是知雖依小本，不得以二本作
不關緊要而忽之。至於修時，果真至誠，於一瞻一禮一稱名，皆可消無
量罪，增無量福，非一定須作麼修方可耳。心地清淨，聖境現前，乃得
我固有。何可如貧兒拾金，作極喜顛狀。既有此狀，完全是凡情氣概。
若不省察，難免著魔。昔智者大師，誦法華經，於是真精進，是名真法
供養如來處，豁然大悟，寂爾入定，親見靈山一會，儼然未散。使有狂
喜不支之相，則何能入定乎哉。思此，則知聖境現而狂喜者，皆系凡情，
殊乖聖智。儻不自量，亦危乎其危。淨土一法，乃十方三世一切諸佛，
上成佛道，下化眾生，成始成終之總持法門。多有欲作千古第一高人者，
藐視而毀謗之。吾人當以諸佛諸祖為師，不當以此種高人為據，則可即
生蒙佛慈力，往生西方。否則，了生脫死，當在驢年。
<pb n="638"/>

<h2>復陳慧恭孫慧甲書</h2>
　　接手書，不勝欣慰。<le>光</le>以五十八年之閱歷，知淨土一法，為十方三
世一切諸佛，上成佛道，下化眾生之總持法門。餘諸法門，雖則高深玄
妙，而博地凡夫，誰能現生親證，而得其實益。唯信、願、念佛、求生
西方，則可仗佛慈力，接引往生。既生西方，則超凡入聖，了生脫死，
最下者，便與小乘四果阿羅漢，圓教七信位菩薩齊。是知淨土法門，乃
如來一代所說諸法門中之特別法門，不得以一切法門之修證相比而論。
現在許多大聰明人，視淨土為小乘，不但自不修持，且多方闢駁，破人
修持。不知此法，乃凡聖同修之法。將墮地獄之業力凡夫，能念佛名，
即可直下往生。將成佛道之等覺菩薩，尚須以十大願王功德，迥向往生
西方極樂世界，以期圓滿佛果。大矣哉，淨土法門也。可憐哉，不唯不
修持，而復闢駁之大聰明人。幸矣哉，愚夫愚婦，信願持名，得與觀音
勢至清淨海眾同為伴侶。彼大聰明人，縱有宿福，不即墮落三途，而望
愚夫愚婦之肩背而不可得。況既謗此法，難免墮落乎。彼受病，在好高
務勝，實不知高勝之所以耳。使彼上觀華藏海眾諸菩薩，一致進行，以
十大願王求生西方，則慚愧欲死，何敢視此法門為小乘，而不屑修持乎。

<h2>復念佛居士書</h2>
<little>（即正編文鈔所載之永嘉某居士自民國十六年起，至二十六年止，匯鈔。）</little>
　　昨接來書，不勝慨嘆。既知其病，又知其藥，不肯即服，又復問藥，
豈非無事生事。至於念佛也好，念觀音也好，何必多此一種閑計校。<le>光</le>
以末劫苦重，觀音悲深，故每令人兼念，以期速獲慈護也。然念佛亦非
無感通，而念佛亦非不可兼念觀音也。專兼均可，佛亦曾令人念，故知
了無妨礙也。若念彌陀求生西方，又念藥師求生東方，則不可。彌陀、
觀音，同是一事。而觀音悲深願重，故當兼念，以期速得感通也。所有
閑議論，均用不著。古人云，遵其所聞，行其所知，此二句，乃真實修
持之龜鑒也。觀音乃過去古佛，為彌陀輔弼。念觀音求生西方，亦可如
願，有何不可。念觀音、地藏、彌陀、等功德之校量，乃令人發決定念
佛心，不可有游移之念而已。若死執其語，不會其意，則成佛怨矣。現
<pb n="639"/>
在大家通在患難中，當為一切人說解除患難之法，唯有改過遷善，敦篤
倫常，至誠懇切，稱念觀音名號，為唯一無二之妙法。無論水火刀兵等
危險，及怨業病，醫不能療者，儻肯依上所說，決定會逢凶化吉，在危
而安，及怨業消滅，不藥而愈矣。目今時局，危險萬分。戰事若發，全
國無一安樂處所。即兵不到之處，土匪之禍，比兵更烈。當令一切老幼
男女，同念南無阿彌陀佛，及南無觀世音菩薩。除此之外，別無良法。
小災當可逢凶化吉。即大家同歸於盡，念佛之人，當承佛力，或生西方，
或生善道。切不可謂既不能免死，則念佛便為無益。不知人之受生為人，
皆由前世所作罪福因緣，而為生富貴貧賤之張本。念佛之人，有信願，
當可往生。即無信願，亦不至墮落惡道。何可不念，以自誤誤人乎哉。
凡事必須善慮，不可任意而為。即如佈施一舉，頗為善事。而不知慚愧
者，反成障礙，固當以拒而不納為事。縱有來者，但小小相與，彼自不
來矣。亦不必動氣發粗，但以不理為最上之策。雲臺之家言頗好，欲助
其流通，似宜助金與彼，隨彼作何辦法，則兩無所礙矣。買物放生，與
佈施同。須善設法，勿立定期，勿認定地，勿議定物。隨緣買放，生得
實益。若定期、定地、定物，則是促人多捕矣。買牛、羊、豕，須有常
年草料費，為數甚巨。然每有放者，或不納費，則須辦者代買。似宜以
資交辦理之人，令彼隨意，或買生物，或買草料，為合宜耳。師壽之勸
人放生文，甚好。但當以勸人戒殺吃素，護惜物命為事，則不費錢財，
不招多捕，其功德甚大。西方三聖像前，可不必塑釋迦佛像。凡身旁佩
帶楞嚴咒等，遇臥息、大小便時，須解去。唯臨極危險時，可以不去。
若平常無危險亦不去，則褻瀆之罪，可勝言乎。室內既有經像，當格外
敬重。寒山拾得，乃文殊普賢之所現者，固宜常存敬畏，不敢放肆，則
可矣。素食不潔之菜館，吃素人，當永斷此種飲食交際。彼若或請，直
以不清潔辭之，亦免既受人請，亦不能不請人之冤枉糜費。彼以無理之
禮請，不去，有何對不起。教小兒，當詳示為人須自立志，嚴責非其所
宜。以今時學說，推翻舊規，儻一嚴責，或致被彼無知者一誘，則便因
恩成怨。彼年已十五，果能將其利害，與彼說之，必不至於毫無感動。
如此不感動，則同木石無知，縱儼，亦愈成反對矣。彼殺父自雄，以取
獎譽者，皆以向受約束，擬欲一泄其忿，而不知其永陷畜生地獄之中，
<pb n="640"/>
而莫能出也。四書，當全讀。書經，文理甚好，亦宜全讀。易之道大，
或可從緩。然欲成學問，尤當致力於現象知法之理。易六十四卦之大象，
可集之一篇，以作座右銘。極顯豁，極親切。彼廢經者，不知其人之知
見作何領會也。詩可從緩，以非大聰明之資格，不能善會其意。禮記、
左傳，則選其於身心有益，於世教有大關係者讀之。小兒愛偷人東西，
須平日為彼說，人不可做屈心事。若做屈心事，縱使人始終不知，而自
己常時心中抱愧。況天地鬼神佛菩薩，無一不知。汝何以不知自勉，作
此下流事。以後再要偷人東西，定規要領你去向人家磕頭道罪，還人家
東西。那怕不值一文錢的東西，也要如此辦。又要求人家，再有偷東西
事，儘管打。不可看我面情不肯說，以致彼越發覺得偷東西沒關要緊，
常常想偷也。你試想想，人縱再下作，若有人說他好，他就歡喜，說他
不好，他就不歡喜，你為什麼要做教人唾罵輕賤的事體。我若遮護你，
就是我教你做賊，你後來簡直不能成人了。所以我對你說，你從此以後，
若偷我的東西，我定規要打你。若偷別人的東西，我定規領你向此人磕
頭道罪，並將東西還人。不但你沒面子，實在我比你還難受。以想你成
人，不得不以此制伏你。你知過通改，勉力學好，使人皆敬重你，因之
敬重祖宗父母。你要是不肯改，即同你自己日日罵祖宗父母一樣，雷都
要打了。此我之大慈大悲愛護你處，你要知好歹。如此，或有效果。大
女事，但勸彼認真念佛，餘無足慮。天定者勝人，人定者勝天。實則世
人所得之苦樂吉凶，多半屬人所造，有幾人一本於命乎。大約作惡而不
能如命者多，修善而反更勝命者少。是二者，皆人定勝天者。世人每有
一念之善，即可轉禍為福，轉凶為吉。況終身吃素，念如來之萬德洪名，
而不能轉回造化乎。但令彼常存敬畏，發菩提心，則即此尚可作超凡入
聖之前導，況其餘小小福事之不能得乎。福、與禍、相為倚伏，欲其純
福無禍，亦唯在自己努力修持耳。汝女之婚事，家人不願意，當再斟酌，
並問汝女有決定意見否。若汝女有決定意見，則無礙。汝女無決定意見，
後來或嫌窮，嫌約束緊，再被一班嫌窮者喧怨之，則或致不吉，此又不
可不預計也。宜先問汝女，再問佛，以作定章。世間人為兒女計，多多
皆在家財上計，不在人品上計。富家子弟，不數年即飢寒而死者何限。
一貧如洗，成家立業，舉國推崇者又何限。<little>（此約商界說，軍閥不在其
<pb n="641"/>
內。）</little>以汝說及，因不得不為汝說其慎重辦法也。汝女得此好人家，實
為大幸。其不滿意之年月，乃天也。然而修持在我，命自我立。果能常
存敬畏，一心念佛，及念觀音，則無業不消，無福不臻，此人定勝天之
大義也。儻彼懶惰懈怠，心中不以不滿意之年月為事，則成天定勝人矣。
祈將此立命修身之大義，與彼說之，則必能洗心滌慮，戰兢修持。超凡
入聖，尚有餘裕，況年月之小疵乎。二女若未許人，當為擇一信佛人家，
令其早些出閣，以卸擔負，而免懮慮。宜與彼說，今時人心不古，人家
越富貴，越危險。切不可不洞事，尚欲揀人家，以期其久享富貴也。貧
家祇要人守本分即好，縱時局變動，亦不至過於慘淒。若富貴家，或至
身命莫保耳。人各有所好，好空名者，必不注重實益。汝庶祖母，雖有
數十年之修持，仍然一個俗漢，其於往生，恐難之又難矣。然此亦可為
念佛人作頂門一針。必須將好體面心，完全放下，方是真念佛人。<le>光</le>亦
非神通聖人，但能志誠為彼迴向，不能必使決定往生也。汝庶祖母，既
行持歸於純一，又當時時為說求生西方之益，稍有含糊，便難往生。因
修有少福，決定來生被福所迷，廣造惡業。既造惡業，決定永墮三途惡
道。知此利害，當不至癡心妄想，戀世塵境，不願往生。此人能成就其
往生，其利益於汝與眷屬者大矣。志蓮居士，已七十多矣，來日無多，
宜勸彼專心致志，以求往生。萬不可稍有求來生人天福報之念，庶可決
定往生。又彼臨終，必須善為護助，勿令或因不善料理，破壞淨念，則
其失匪細。成就一人往生西方，即成就一眾生作佛。本可往生，以不善
料理，致令或因疼痛起瞋心，或因悲傷起愛心。瞋愛心一起，淨念即渾
動矣，欲求往生，末由也已。以成就之功，思破壞之過，則大可畏懼焉。
人生世間，轉瞬即過，一氣不來，不知又歸何所。儻認不定淨土一法，
則正可怖之極。曹崧喬云：「其父讀書時，一同學，乃富翁子，極笨。先
生與彼教，彼尚未會，其父聽之，即可背。該富翁子早夭，後見其來，
而忽不見，崧喬乃生一女。今已三十一歲，極聰明，讀書絕不費力。初
為富翁子，後為同學孫女，人之輪迴，誠可畏也。此但換個男女相，全
體改變者，當有十之八九矣，哀哉。辦道，非癡呆，決難成就。一心念
怫，即是正念真如之大者。不預外事，縱有不容推脫者，當平心和氣，
審慎度量，即是察言觀色之大者。急躁心，乃修行人之大障，能放下此
<pb n="642"/>
心，則當體清涼矣。汝於此荒亂之世，而已年近半百，尚不肯死心念佛，
以看書有不知者，即欲學教。此種計慮，若請別位法師說，即為甚好。
若請<le>光</le>說，此也是不守本分之計慮。彼一字不識之愚夫，尚能往生西方。
深通宗教之大通家，尚無彼之利益。汝何須以此為憾乎。所夢之象甚好，
當努力，久之自可無障礙矣。此種現象，固不易得，然不可畫地不進，
或以此矜誇，則有實益矣。念佛修持，如服藥然。能明教理，如備知病
源、藥性、脈理。再能服藥，所謂自利利他，善莫大焉。若不能如是，
但肯服先代所制之阿伽陀藥，亦可愈病，亦可以此藥，令一切人服以愈
病。祇取愈病，固不必以未知病源、藥性、脈理，為憾也。斷淫念瞋念，
甚不容易，非有所證，決不能究竟清淨。至於所說感應篇，見人之得，
如己之得等十二句，若能事事省察自心，則雖未能即純，亦可以常然如
是。顏子三月不違仁者，亦是微有間斷，未能畢竟與仁打作一塊之樣子。
希聖希賢，在人自勉。若一放縱，則便不可名狀，如今日之為國為民者
然，可不哀哉。修行人，心不可偏，若偏，即或受病。身體孱弱，當息
心正念，俾神不外馳，心自歸一，身亦可漸漸安康。若欲得往生，儻此
心堅固不解，或起魔事。去來任業，鎮定由己。若欲即得，如瓜未熟而
先摘，而尚能受用乎。某友神經衰弱，一由貪色，二由過為妄想力不能
得之事之所致。使釋此二者，其病自愈。否則，後來喪心病狂，亦未可
料也。慧淨之病，更為深重，可嘆之至。古云：「寧可千生不悟，勿教一
時著魔。聰明自矜之人，多多犯此種病，以自心先含一種乖張戾氣，故
為魔乘之先容。若無浮躁自矜，魔將遠避矣。彼尚知求觀音、求<le>光</le>。觀
音大慈大悲，當蒙慈佑。<le>光</le>是業力凡夫，但能祝願迴向，何能如神通聖
人，遠加令其即愈也。今為設法，將彼之五十圓，送靈巖山寺，令其為
彼立一長生蓮位之牌位，<little>（生死均無礙，長生祿位，則祇合於生。）</little>供於
念佛堂。又為彼持大悲咒二日。想仗佛力、法力、眾僧力，當必痊愈也。
靈巖去蘇州城二十餘裡，係古道場。二十年前，歸於真達和尚，近改十
方，住專心辦道者三十位，長年念佛。也無香火，也不做佛事，也不傳
戒，功課很嚴密，為江蘇全省所無。產租，年不上千圓，立章程住二十
人，不足，則真達和尚為貼。近二年，因有人打佛七，故人亦加多，而
適足供給耳。所言打佛七，皆寫信通知，本人去者，十不得一。然祇念
<pb n="643"/>
佛，而焰口亦不放。木瓜去風濕，如欲令熱，不妨買鮮木瓜，設法令熱，
以裹腿上，鮮者力大。<le>光</le>以怕冷，故今用乾片。外孫女缺乳，當用牛乳。
王幼農之長媳死，孫錫官未週歲，遂以牛乳喂之，未曾僱乳母也。凡事
當從根本上校量利害得失，權衡輕重，而定去取。大麻瘋一病，實難醫
愈，最易傳染。今蒼耳膏，實大可為社會去禍害，而增福利。縱不能兼
顧蟲命，其益大矣。況<le>光</le>尚有令熬者、服者、念觀音之說乎。若引陶隱
居<little>（誤作君）</little>為戒，在汝意，將令害麻瘋者，任其常病而常傳染乎，想
決無此念也。所言某友之病，不知彼以為然否。此時真千古未有之時局，
而彼於此時，尚以五十之年，常以無子為懮。不知斷此業種，俾以後不
至有廣造惡業，貽害社會之子孫，玷辱祖宗父母，何幸如之。人譜一書，
前明道祇持來一本人譜類記，言竇存我，欲排印流通，祈圈點句讀。至
月盡，明道、與存我來，持全書二部。一大本，一石印小字本。則有人
譜正篇，祇一頁多。及人譜續篇一，續篇二，共十八九頁。開首之序，
真是破斥因果報應，已至其極。雖韓歐許多文字，尚不及此序近四百字
之決烈。其毒必至令人殺父殺母，毫無顧忌，驅舉世之人，同作禽獸而
後已也。此種理學先生，講正心誠意，於正心誠意之本源，則破斥不遺
餘力，徒欲令人盡義儘分。而不知既破因果，必至於善無以勸，惡無以
懲，肆無忌憚，無惡不作，可不哀哉。蓋此時邦國殄瘁，民不聊生之毒，
皆此種理學先生伏之，至今始大為發現也。因與存我說，此書萬萬不可
流通。其好處，各善書均有之。其謬誤處，直是抉天下後世人之正眼，
因取消排印之說。功過格註釋等，亦非逗機之書。以今人多多厭聞倫常
因果各事，唯真心修持者，方肯閱耳。歷史統紀一書，無論信佛謗佛者，
皆肯看，以其是史鑒中事。即以因果為虛妄，彼固欲充空殼子，好於人
前作大通家，若能看，則未免隨之而化。校比一切善書，為得實益，為
最切要。惜人不介意，若介意，則即愚即智，即狂即聖矣。沈氏心極誠
懇，語多偏執，蓋與玉峰臭味相同之知識也。前與蔚如說過，至於流通
與否，則任人為之，亦不打破，亦不贊成，我不預於此二者之間也。歷
史感應統紀，許止淨又略為修飾，其間略添點有大關係的，大約萬餘言
耳。李耆卿居士，擬犧牲二千圓刻木板，大約須二年方好出書。上海又
復排印，現令國光書局，特鑄新字，八月當可付排，年內當可出書。現
<pb n="644"/>
今法滅，儒釋俱同，非此種書，無以正人心而維世道，以故<le>光</le>猶稍為料
理。至於校對等事，有江西一僧，名德森，頗心細耐煩，現住報國，為
之詳校。要念觀音圓通章，當須念完下文。雖不專說觀音圓通，但其文
義理致，何等圓妙。若節去讀之，亦非有罪過，但首尾不全具，為一揀
擇之病。須念至文殊選圓通偈後，於是阿難及諸大眾，至無量眾生，皆
發無等等阿耨多羅三藐三菩提心止，則觀音圓通，一大事因緣，完全備
足矣。若專念普門品亦可。念觀音圓通，必須如觀世音本跡感應頌所錄
念。前許止淨，亦將此後之文，作幾節錄，<le>光</le>為之完錄。以其一大事完
全無缺方好故。金剛經，注家甚多，省豁好看，宜請宗泐注看。淨行品
經意，法法圓通，不宜在字句間死執也。得美食而滿足其願，心無羡欲，
並斷惑證真等義，通包括之。若止作食會，則完全悖經意義矣。至於所
作皆辦，具諸佛法，豈有不攝往生極樂之意在內乎，固宜依經而念。若
如汝說，念佛之人，淨行偈偈，均當改之，則成違經妄作矣。徹悟語錄，
<le>光</le>何暇詮疏。一生補處，乃破無明證法性者之通稱，何可以生人間之次
數為解。此等菩薩，深證無生，於一念頃，亦可遍界示生。雖數數示生，
實無生相可得，故所謂無生。若唯以不生為無生，何異小乘灰身泯智之
行相乎。變易生死，實非生死。以雖了生死，尚有無明惑未能頓盡，故
數數斷惑，頻頻證真。約所斷義名為死，約所證義名為生。補處佛位，
與昇補佛處，義無有二。汝蓋即以成佛者為昇補。然佛之成佛，各有機
緣，何可死執。但能破無明證法性，或即成佛，或久經長劫方成佛，均
觀其機緣何如耳。眾生生者，皆是阿鞞跋致。阿鞞跋致，並一生補處，
亦在其中。為顯其深位者多，故又云，其中多有一生補處。不宜死執教
理，以論極樂諸上善人也，何可以上句為結束三不退。第三念不退，即
圓教初住至等覺之人，不宜以界限分三不退於一生補處之外。宜審玩皆
字，其中字，則自不能妄分矣。阿彌陀經，所說簡略。然生者工夫功德，
各有無量無邊之差別。其往生品位，亦有無量無邊之不同。言九品者，
不過略指大綱耳。若至一心不亂，則與觀經上品上生同。其未至者，與
惡業重而將墮者，固亦當與觀經中中下品同也。非此經專接引一心不亂
者，餘皆非此經所攝之機也。如是，則三經固是一經。否則，便是執文
悖意，其過非小。淨土橫超，有圓證者，有未能即圓證者。然雖未能圓
<pb n="645"/>
證，其已了生死，更無輪迴生死之事，亦於此一生得預補處，得成菩提。
校此方仗自力者之未圓證者，則天淵懸殊矣，故亦可名圓證也。汝謂即
於彼土，得證方便、實報、寂光，蓋有遲速之異，固無不一生即證者，
觀觀經九品往生之文，可以知矣。餘宗下之文，殊失意義。斷盡見思，
出同居，而入方便。斷盡塵沙，兼破一分無明，則出方便，而入實報。
斷盡無明，出實報，而證寂光。此種乃約所證之淺深，所得之粗妙而言，
詳看彌陀要解論四土處，自知。又文鈔曾言實報、與寂光，原是一土。
約理性，則名寂光，約果報，則名實報。寂光無相，實報具佛剎微塵數
莊嚴勝相。破一分無明，分證實報，亦分證寂光。無明破盡，則為究竟
實報，究竟寂光。講家取其易曉，以分證者歸實報，究竟者歸寂光。須
知實報、寂光，皆有分證，皆有究竟也。汝欲顯圓理，於淨土圓證四土
之義，例此土圓出之義，則成語病。斷見思已，出同居。斷塵沙，破無
明已，不應又帶同居。況斷盡無明，又用出同居、方便、二土乎。不知
彼以凡夫得預補處，故於同居圓見上三土。此已證入深位，何又謂出同
居、方便、等乎。色不異空，空不異色，色即是空，空即是色四句，最
難領會。諸家所注，各攄所見。依<le>光</le>愚見，色當體不可得，空豈有空之
實際可得乎。下二句，重釋上二句之義。實即色與空，均不可得耳。受、
想、行、識，亦復如是，即是照見五蘊皆空。五蘊既皆不可得，即是真
空實相，故曰是諸法空相。此諸法空相，故無生、滅、垢、淨、增、減，
及五陰，六入，十二處，十八界，四諦，十二因緣，六度，及智慧，與
涅槃耳。<little>（涅槃，即得字之實際。）</little>唯其實相中，無此凡聖等法，故能從
凡至聖，修因刻果。譬如屋空，方能住人。若其不空，人何由住。由空，
而方可真修實證。若不空，則無此作用耳。切不可誤會，誤會，則破壞
諸佛正法，以理為事，是名邪見，不名知法，宜詳思之。然<le>光</le>此說，容
有不合古德處，其大旨不至大悖佛經，亦可作見峰見嶺之一種所見耳。
徹悟大師覆香嚴居士書，心外無佛，佛外無心，全心即佛，全佛即心四
句，上有直須深信諦了，乃是說理。汝將直須深信諦了不錄，遂致有工
夫已熟未熟之亂猜度也。前四句說理，後四句乃說彼之工夫，或一念及
念念現前而相應也。現前相應，均指所深信諦了之心外無佛四句義也。
修行人，期望心過切，必有魔事。此篇信，前段，乃普示行人之通規也，
<pb n="646"/>
宜令一切真修持者，奉為圭臬，則不至求大益而反受大損也。現在後生，
已知人事，即當為彼說葆精保身之道。若知好歹，自不至以手淫為樂，
以致或送性命，或成殘廢，並永貽弱種等諸禍。未省人事不可說，已省
人事，若不說，則十有九犯此病，可怕之至。孟武伯問孝，子曰，父母
唯其疾之懮。他疾，均無甚關係，冶遊、手淫、貪房事，實最關緊要之
事，故孔子以此告之。而注者不肯說明其大厲害處，致孔子之話，亦無
實效，可嘆也。現今佛教厄運已至，直至無可如何。一班夢夢之大和尚，
祇知貪名利，喜眷屬，不講真修實踐。祇顧濫收徒弟，濫傳戒，濫掛海
單。徒藉此以張大自己道氣之聲勢，以致有今日之現象。汝弟有信來，
言及樂清現象，汝邑亦復岌岌可危。若不理，則似乎護法職分有失。若
理，則直無辦法。固宜相宜審勢，可行則行，如不可行，行亦無益。所
可惡者，第一是宏法之人，第二是混飯之人，預先釀成此禍。及至禍到
頭，尚不知改悔，祇知求人，不知求佛求己，亦可哀也。以故<le>光</le>抱定不
立徒眾主義，以深厭此等行為，不欲助彼波浪，以同趨於敗壞也。聞南
京已實行娶妻，北京已實行奪產。彼奪產者，尚不禁人修持，其所以如
此者，蓋以借興學之名義，以期飽私囊耳。因果不明，人道不知，唯以
弱肉強食為志事。而加以僧無實德，遂致成此惡果也，哀哉。今之兵，
通住人家，何況寺廟。汝及頭陀僧，均不知現在事體，求人反招辱謗。
唯有極力修持，求三寶加被，則為上策。四五十年前，天津大悲院，完
全圍於兵營中。狐仙作祟，營官不能住，請大悲院老和尚來，則平靜無
事。營官很尊重，大悲院掃院地各事，皆營兵日日為之。夜間外面放焰
口回，喊營門即開。又有搭船，夜間來掛搭，亦無所禁。木瀆有兵一千，
均住於民家。聞近來之兵，尚馴良，不橫暴。當此之時，一則以修持求
三寶加被，一則以修持令主兵敬信。蘇州西門外，靈巖寺下院，亦住兵
四五十，尚善良，不在院內燒葷菜，此亦很難得之事。祈與頭陀僧說，
以後祇求三寶，切勿求人。求人不但無益，反招自己無道德之辱耳。搗
神者遭殃，或可寒暴徒之心，此亦可作止惡息暴之嚮導矣。汝親戚以炫
富，幾至破家。當此亂世，尚不知晦匿，真是安臥積薪之上，下已然火，
猶然妄想紛飛，欲得長壽安樂也，哀哉。現今各處荒歉，何得以銀耳相
送。此一盒銀耳，乃數口人家一月口糧，我們吃了，究有何益。廬山學
<pb n="647"/>
堂之名，<le>光</le>久聞幼農所說，意謂是一大通家所辦。然當此時世，欲成就
真人材，事事皆學生自為，則為學之時少，作事之時多。上根則可，中
下未免難以成就。當此時際，學生不作文，欲學成，而文章自會契理適
宜，恐非普通人所能冀及。又聞錫官云：「屢令下山挑布，<little>（女學生所織
之布，送山下染房染好，取回做衣服。）</little>來去百多里，不給盤費，此語
似非實。然其不體恤出外之情，亦可於此概見。錫官系送一南京之病生
回。而錫官之病亦甚重，故次斌留之，不令又去。縱去，也祇可學老農
老圃，其於讀書作文，即欲適用，則難乎其難。此校長蓋欲矯時弊，而
泥執古規，不善變通，以取益智益身益世者。然諸餘學堂，每每學壞人
格。此學堂中，唯此一事，尚為可慰。古人半耕半讀，今人離家從師，
何可以半耕半讀之法，培植人材。煮飯、種菜、割柴、之事，宜令傭人
為之。餘事學生自為，則不費時，不過勞，不生驕佚，庶乎可矣。惜此
校長，未見及此，致一番好心事，仍復無所成就，此亦末世最可憐憫之
一番情狀也。上回言陽曆日期，與陰曆各異，將何所從。然未必陰曆便
滅盡，即滅盡，陽曆上，尚有陰曆之朔望，則其日期，亦仍可推而知之。
即全不知，但以節欲之心，按陽曆行，亦仍得保身之利。不過吉凶日乾，
不易了知耳。前信忘此節說話。汝與德森師書，說一年半後，當以家事
推於汝妻，來蘇專心修持淨業，<le>光</le>絕不以為然。若汝妻是明理之人，善
能持家教子，則固無不可。彼乃無知無識之人，汝將未能成立之二子交
彼管，是汝置二子於下流類中，大失為父之天職。於二子，則為不慈，
於祖先父母，則為不孝，於佛法，則為違背歸戒。佛法中之六度萬行，
並倫常應世，亦在其中。汝在家，可以引彼歸正道，一鄉之人，尚多以
汝為標準。汝雖無大作為，亦為一鄉儀范。汝若如此辦法，若在別位法
師，或可大加贊許。<le>光</le>非此類人物，汝莫認錯了。汝若決定不依我說，
我也無法令汝定依，決不許汝住報國寺，此則我或可做到。再不然，我
亦不妨回陝，非定要在報國了此餘生也。人各有天職，<le>光</le>之不住別處，
安住報國，亦天職也。<le>光</le>若妄動，無知之人，必大生驚怖，更難安住。
明理之人，必藐視於<le>光</le>，且輕慢佛法。我雖無力止惡人，我尚有力安善
人。我之去住，於蘇人大有關係。汝之去住，於二子大有關係。此語本
不願說，以汝所濾，殊失父職，故以我之絕無關係之職說之。念佛求生
<pb n="648"/>
西方，不拜佛而拜玉帝，實為顛倒。佛比玉帝高超，何止天淵相懸。小
知見人，每覺玉帝尊極無上，此愚夫愚婦，不知佛法之通病也。人能自
以為困，常存畏懼，與不若人之心，則便不起與人相，訟之念矣。故放
翁以困、畏、不若人、為哲也。

<h2>與黃周福純女士書</h2>
　　時局不靖，汝父歸來，即速送汝歸家。切不可學癡人，謂汝父無愛
汝之情。須知此真愛汝之心，而且是我教他如此，汝須善體我意。汝一
女人，要學什麼大派頭文字，欲更拜一文學大家之老師乎。我教汝一個
最簡便法。汝每日至誠念佛，並念觀世音，求佛菩薩加被汝業障消除，
善根增長。果能如此，則一看古人之書，即可知其道理，得其文法，固
無須特拜師學文也。一切經，一切書，都是文。心地若開，何愁不會作
文。心地不開，縱學也無大成就。汝能志誠，不但通文，兼可生子。何
以故，女人以有子為榮。雖汝夫厚道，不以介意，然終不若有子，為能
滿其娶妻之願。普門品云：「若有女人，設欲求男，禮拜供養觀世音菩薩，
便生福德智慧之男。我不久要死，以汝又是徒弟，又是徒孫，故我為汝
計者，皆在大體統上。汝須善體我意，汝自然一生受用不盡。

<h2>與周福淵女士書</h2>
　　人生世間，父母、壽命、相貌、學問、夫妻、兒女，皆是前生所作
之業之所感召。若有大功德，則會過於前生所培。若有大罪過，則便不
及前生所培。是以要認真修持，以轉前業也。汝欲得有學問、有才能、
有德氣、之好丈夫，或恐汝前生未培到這個福，則便不能滿汝癡心。楞
嚴經謂，念觀世音菩？者，求妻得妻，求子得子。求妻於菩薩，謂求菩
薩加被，得其賢慧福德之妻。汝求夫亦然。極力念？世音菩薩，當能滿
汝所願。否則，縱得好夫，或者又有短命、多病、禍患、等事，況未必
能得好夫乎。汝切不可以貌美起驕傲心。此心不息，便難載福。汝能諦
聽我語，則汝之所受用者，皆有超過前生所培多多矣。

<h2>復周法利居士書三</h2>
<pb n="649"/>
　　汝書看過，但汝之所說，通是排場作戲之派，絕非由閱歷實行中來。
現今時局不好，商業凋敝，汝以不能即發大財，便不欲為商，而又欲為
儒。然商場濫污，當不至於隨波逐浪以陷溺。儒與商，大勢相等。商之
濫污，人所易知。儒之濫污，人尚景仰。汝若無出格知見，必致陷於此
之漩渦。汝祇學得說大話，不知堯舜之道，孝弟而已，君子之道，在子
臣弟友間。窮盡天下事物之理，雖聖人亦決做不到。但能格除自己心中
私欲之物，則天下事物之理，悉可窮盡矣。（心之私欲，舉其重者，即
貪、瞋、癡、財、色、貨利、聲名、勢位，凡有嗜好者，皆為私欲。即
理學違理說理，尤為私欲之大者，<little>（此時國家多難，人民痛苦，皆理學
破因果，孕育而來。）</little>不可不知。）聖人教人格、致、誠、正、修、齊、
治、平、之法，乃教人從近至遠，從親至疏，令心中之人欲格除，則本
具之良知自現。從茲意誠、心正、身修、家齊、國治、天下平，豈窮盡
天下事物之理，方能誠意正心乎。如此而言，非讀盡世出世間一切書，
游遍各國者，便無誠意正心之希望矣。須知格除私欲，以致良知，而誠
意正心，雖一字不識之人，亦做得到。若窮盡天下事物之理，以求至於
其極，雖聖人也做不到。汝不知朱子認錯了物與格，故闢佛，破因果輪
迥。又剽竊禪宗參究之法以自雄，故曰，而一旦豁然而貫通焉。汝若以
彼所說之格物為是，汝一生也格不到窮盡處，說什麼豁然貫通。此一上
絡索，關係甚大，故為汝說，亦令汝父看。至汝之為商為儒，汝自審察。
若看見前段說汝之毛病，不生感激，反生煩惱，則汝之為商也是偽商，
為儒也是偽儒。離倫常因果，而作事教人，亦祇落得自誤誤人之實際。
恐汝尚夢不及此，故為預說。如不相信，不妨存之，以為後來依違成敗
之鑒。無錫國學專修館，乃前清翰林唐文治所辦。其人雙目不見。彼所
注之十三經讀本，施省之出數萬金為刻板，印二百部，祈<le>光</le>作序，<le>光</le>
因
祈送一部。一部八十多本，不貼書簽，不印書根，此八十多本，將何以
檢收乎。以此知但守古法，不知利人。<le>光</le>冗事多，不能備閱。略翻一翻，
見其書經之舜典、太甲、咸有一德、說命、等篇，咸指為偽。於咸有一
德，皆指其所引之書以為證。而不思作偽者，可引咸有一德之後之文，
作此諸書之人，何得不引從前咸有一德之文乎。<le>光</le>於是大懼。後見施省
之，說彼欲為千古第一高人，而立異以邀後世之名，致自己之目，不見
<pb n="650"/>
天日，可不哀哉。<little>（其二）</little>前日接汝書，備悉。汝已娶妻，當常以悅親
之心為念。夫妻互相恭敬，不可因小嫌隙，或致夫妻不睦，以傷父母之
心。中庸云：「妻子好合，如鼓瑟琴，兄弟既翕，和樂且耽，宜爾室家，
樂爾妻孥。子曰，父母其順矣乎。蓋言夫妻兄弟和睦，則父母心中順悅
也。現為人子，不久則又為人父。若不自行悅親之道，必生忤逆不孝之
兒女。譬如瓦屋檐前水，點點滴滴照樣來。<le>光</le>老矣，不能常訓示汝。汝
肯努力盡子道，則便可以入聖賢之域，將來往生西方，乃汝所得之法利
也。汝妻法名法益，肯依法而行，自得真實利益也。麻瘋病，為不易治
之痼疾。去年因龐性存放振，得以發明。今寄此方，<little>（即初機先導後，
所載之大麻瘋方。）</little>以期遍佈。若貴地亦有此病，不妨大家提倡熬膏耳。
<little>（其三）</little>汝在銀行，當一切時，小心勤慎。且莫學說大話，不認真用心
於小事。須知此種派頭，乃系敗子之派頭。以未做大事，便忽略小事，
以為我是大才，何拘拘於此。須知此系自欺欺人之下流種子。凡做大事
的人，於小事決不肯輕忽。凡輕忽小事的人，決定不能擔任大事。何以
知之。以君子素其位而行。汝在做小事的地位，不肯盡職儘分，以為我
何用心於此。及乎一得大事，便驕奢淫泆起來。良由根本未立，何由枝
節暢茂發達乎哉。喻如一人，小有才，亦小有修持，心中便覺得我很高
明，很有修持。因此貢高我慢之心，招起宿世曾受怨害之怨家對頭，為
其現身，入其心竅。弄得纔不成才，修不成修。使此人謙恭孝順，由此
修持之力，當能消滅夙業，增長善根。將來臨終，往生西方，得超凡入
聖之真利益。校彼以貢高自誤，其利害何止天淵懸殊。此事汝固知，故
以此為汝前途之鑒。

<h2>復曾怡之居士書</h2>
　　觀姚荷生所敘其父節卿臨終各節，蓋其平日實未決欲往生者。使決
欲往生，何得令家人念鸛音求病愈，待氣絕始念佛乎。念佛之人，有病，
即作將死想，一心念佛。壽若未盡，反能速愈。若唯望病愈，則是怕死。
有怕死之心，便難感佛。節卿臨終幸有人助念，荷生不以未竭力助念為
歉憾，反以醫藥未能精到為歉憾，直是無謂之極。其父將終，尚不須請
醫診視，<little>（因診視，瞎打差。）</little>何可以去後說此種無謂之廢話乎。按節卿
<pb n="651"/>
臨去，得助念之力為多。助念之人，當率其全家眷屬，同皆念佛。張居
士何得以嫌煩問其子，此皆不知助念之事體者。以後當注意，極力勸其
全家，再為專心念佛。節卿因得助念力，故臨終有瑞相。化後骨潔白，
又有紅若蓮華者，此皆佛法因緣、與善行、所感致。至云觀音骨通是紅
蓮華色，此語乃從外道偽造之書所出，不足為訓。<little>（觀音乃過去古佛，
誰見其骨色如何，佛經實無是語。）</little>荷生謂以立方不善為咎，及以後縱
能屢起沈？，不能消此遺憾等語，皆屬廢話。何不率其家人，廢寢忘餐，
志心念佛。俾其父，若未往生，則直下往生。如已往生，則高增蓮品。
<le>光</le>目力、精神、均不給，因荷生父子，及張居士之誤點，不能不一一指
出，以冀以後人人同得往生西方也。

<h2>復楊慧芳居士書</h2>
<little>（民國二十八年十月十八日）</little>
　　接手書，不勝感嘆。幸有郵票之誤，否則，汝等當以誤事為助念得
力矣。<little>（貴州獨山縣，本年夏秋間，瘟疫大作，有二弟子，因染疫而逝
世。）</little>陳宗慈，吐瀉後，臥床念佛，悠然而逝，全無呻吟痛楚之象。由
自己心不顛倒，大家助念，必可蒙佛接引，往生西方。宗淨，吐瀉後，
神識甚清，尚欲求愈，為念觀音。此亦是少看淨土諸書、及文鈔、之誤。
有病，即作將往生想，念佛求往生。世壽未盡，則可速愈。世壽已盡，
不至以求愈而與佛不能感應道交也。幸彼自知不能挽回，即趺坐念佛。
諄囑家人，首句，即云：「死後不動遺體。蓋欲坐逝，以為同志表率。次
說不殺牲，不用葷祭等。並令報汝，及轉報<le>光</le>。遂一心念佛，並令家人
助念。宗潔，絕不知助念之要，在不動身體，則心無因動而不歸一，或
因身不得力，由搬動而疼痛，起瞋恨心。妄將身體放倒，即時瞋心陡起，
故面色發紅。幸大家誤認往生時至，更大聲念佛，彼尚能動脣隨念，尚
不至誤事。及氣絕後，一足未伸，蓋欲起，而力不從心。因宗潔謂，可
翹一足，遂躍起欲坐，而仍無其力，乃挺直臥逝。若無宗潔之瞎搗亂，
其去之景象，當為一方之奇聞。然氣絕後，尚有翹足躍起等事，亦甚不
平常，或亦可以往生。現遠處寄書很難，前本欲寄書，今問郵局，云不
能寄。待能寄時，當為寄切要者。宗淨之功夫，足徵超越儕輩。經此一
<pb n="652"/>
番破壞，尚能於氣絕後，現翹足躍起，亦百千萬人中少有一二。可知助
念之人，要依章程。宗潔，雖不知章程，何不依彼死後不動遺體之囑咐
乎。尚自以為助道，而不知其為破壞也。然深得之人，尚不至失往生之
益。雲南保山縣城內，鄭慧洪，十餘年前，函祈皈依，遂勸其父母念佛。
民二十二年，慧洪死，其母愛子情深，服毒，趺坐合掌念佛而逝，面色
光潤，較生時為勝。一方之人，從茲念佛者居半。慧洪之父，名伯純，
法名德純，乃博學而不求仕進之士。先研究易經幾年，後研究丹經，後
研究禪宗。慧洪經商於外，為其父寄許多淨土書，勸修淨業。遂專修淨
業，兼為一方倡導，而信從者甚少。由其夫人服毒，趺坐合掌念佛而逝，
不信之人，皆生信心。彼一女人，未嘗學問，服毒能現此種不可思議之
相，可知此法門之利益，實為甚難希有也。汝以五角票<little>（每五角一個之
郵票，共合洋二十二圓。）</little>不能用，補寄，此亦因小失而得大益事。何
謂小失，汝絕不知<le>光</le>之為人，意以二十二圓之票無用為歉憾，擬寄回調
換。不知<le>光</le>一生不妄用錢。有錢，不用於印書施書，即用於賑災濟急。
以不收徒弟，不作寺廟住持，不還死後紀念，除自己穿衣外，均作公益
事。二十二圓即無用，亦如施之公家。汝作此辦法，乃以市井小兒視<le>光</le>
也。然不因此事，未必有特說宗慈、宗淨、之事。由此俾念佛之人，皆
得助念之力而往生，此其莫大之利益也。

<h2>復劉惠民居士書五</h2>
<little>（法名德惠　民國二十一年起，至二十八年止。節錄匯鈔。）</little>
　　以合十求皈依，世豈有此理。剃頭、修腳者、拜師，也當三跪九叩。
況皈依三寶，欲資之以超凡入聖，了生脫死，如此輕慢，何敢相許以自
輕乎。故將原函寄回，祈另求明師。<little>（其二）</little>學佛之人，必須敦倫儘分，
閑邪存誠。諸惡莫作，眾善奉行。信願念佛，求生西方。自行化他，同
修淨業。念佛之時，必須攝耳諦聽，一字一句，勿令空過。久而久之，
身心歸一。聽之一法，實念佛要法，無論何人，均有利無弊，功德甚深。
不比觀想等法，知法者則得益，不知法者多受損。以故不可令不知教理，
不明性體之人，修觀想等法也。汝要皈依，為取法名德惠。以信願念佛
之法，自惠惠人，功德不可思議矣。<little>（其三）</little>日前接所寄洋十圓，今以
<pb n="653"/>
一百圓，助本城一弟子辦善舉，汝十圓亦在內。<le>光</le>之錢，隨來隨用。或
印經書，或救災難，俾送<le>光</le>者，功歸實際。然<le>光</le>於死時，祇隨身
衣服而
已，以免死後被得財物者，罵為貪心鬼子也。<little>（其四）</little>令友之女病已愈，
亦其祖母之誠心所感。凡服大悲咒水，至誠者則必靈，不誠則難見效。
令師所著之書，有丁仲祜先生之贊即可矣。<le>光</le>目已垂盲，即此信看寫，
系用手眼二鏡，強勉從事。不見其書，而如作論文像贊等空套子，<le>光</le>絕
無此膽識。今目力日衰，記性日弱，書也不能看，序也不能作。二種提
要，均掛號寄回。以後切勿來信，亦勿介紹人皈依，以無力應酬故也。
<little>（其五）</little>汝是提倡之人，宜吃長素，以為表率。觀音殿，須太平時再造，
以免人疑有錢而生壞念頭。汝母六十多，宜一心念佛，求生西方，切不
可有求人天福報之心。有一念求人天福報之心，便不能往生西方。四法
名，另紙書之，附函寄上。香敬不必補寄，<le>光</le>現無需用錢之事。但願大
家各各吃素念佛，求生西方，此外別無希望矣。德森法師，現在上海太
平寺，候校各書。因現今郵局不能按時寄件，恐有遺失，故住申候校為
妥。弘化社，現因交通不便，事事艱難，縮小範圍。原三在家人通辭去。
因德森師尚在申，<le>光</le>代派一僧暫為料理。只照本一法，又須款到方交書。
以時局關係，中途遺失，無力續辦。非吾人苛刻，時勢所使，不得不如
此也。

<h2>復善覺大師書</h2>
<little>（民國二十九年二月附來書）</little>
　　印公老法師慈鑒，久仰泰斗，恨未親承。弟子自出家以來，於淨土
法門，深生信願，依而行之，蓋已久矣。近閱佛法與科學之比較研究，
呂碧城女士，與王季同居士書，以四十八願中，有唯除五逆之句，而觀
無量壽經，又許五逆往生，互相衝突，而退信心。王季同之答，不甚詳
盡。弟子障重多疑，於此亦深生疑惑，且恐他人亦生此疑。故特上書，
伏懇我公慈愍，詳為開示。俾弟子及現未一切眾生，除疑生信，無任感
謝之至。再者，四十八願中，唯除五逆下，尚有誹謗正法四字，而觀經
無之。不知因無此四字，不成衝突否。
淨土法門，乃佛法中之特別法門，其利益與普通法門，大不相同。
<pb n="654"/>
古今多有依普通法門，論淨土法門，由茲自誤誤人，而又自謂宏法利生
者，不勝其多。其最初錯點，在不察佛力與自力之大小難易。以仗佛力
之法門，硬引仗自力之法門，而欲平論，致有此失。使知佛力不可思議，
不能以具縛凡夫修持之力，相為平論，則凡一切疑惑不信之心，化為烏
有。至於無量壽經，乃至十念，咸皆攝受。唯除五逆，誹謗正法者，此
約平時說，非約臨終說。以其既有五逆之極重罪，又加以邪見深重，誹
謗正法，謂佛所說超凡入聖，了生脫死，及念佛往生之法，皆是誆騙愚
夫愚婦奉彼教之根據，實無其事。由有此極大罪障，縱或有一念十念之
善根，由無極慚愧極信仰之心，故不能往生也。觀經下下品，乃約臨終
阿鼻地獄相現時說。雖不說誹謗正法，而其既五逆十惡，具諸不善，必
不能不謗正法。若絕無謗法之事，何得弒阿羅漢，破和合僧，出佛身血
乎。每有作此無謗法，彼有謗法解者，亦極有理。但既不謗法，何又行
三種大逆乎。是知四十八願，係約平時說。觀經下下品，是約已見地獄
至極之苦相說。其人恐怖不可言宣，一聞佛名，哀求救護，了無餘念，
唯有求佛救度之念。雖是乍聞乍念，然已全心是佛，全佛是心，心外無
佛，佛外無心。故雖十念，或止一念，亦得蒙佛慈力，接引往生也。四
十八願，乃約平時說，觀經下下品，乃約臨終說。由時事不同，故攝否
有異。謂為衝突，則成鑿死卯子漢矣。

<h2>復宋慧湛居士書</h2>
<little>（民國二十七年　弘化社書，加價三成，乃二十七年，按照二十六年定
價而言。至二十八年秋以後，則加一倍，尚不能印回書。）</little>
　　汝之心願，<le>光</le>甚佩服，汝之事實，<le>光</le>頗不以為然。當此大劫
，但主
勸人念佛，及念觀音。何須備多種書，以令閱者茫無所歸乎。況戰事尚
日加劇，能保後來再無逃避之事乎。弘化社事，因現在人民困苦艱難，
前助印費之人，或遠逃，或窮困。<le>光</le>老而目昏，不過問，由德森法師承
辦。<le>光</le>今縮小範圍，止按照本流通一法辦。現紙貴，加三程。空函不復，
備款來請，照款發書，必使兩無所負。汝只知大派頭辦法，則費錢多，
而收效少。若專提倡念佛，則略備淨土各經書，極力提倡，則費小而效
大。且提倡須有處所，修持還須各在各家，既不誤事，又不勞力，實為
<pb n="655"/>
最有益之舉動。<le>光</le>之文鈔，從十五年中華書局增廣文鈔排好，無論何稿
均不留。但因明道師私自令人鈔得許多，後由靈巖當家妙真師，令人謄
清付排，<le>光</le>始知之，乃為一一校閱。排出，諒書信一厚冊，其餘序記等
文亦一厚冊。此次二冊，約當有前鈔四冊五分之三之頁數。章法仍照前
鈔。汝不須徵，若平常信，多了反討人厭。若真有益之信，可鈔寄上海
北成都路太平寺，交德森法師。以後請經書，亦當與彼接洽。汝且放下
大辦法，但須切實修持，將身作則，認真提倡。至誠感人，人自樂從。
莒縣監獄官李丙南，提倡不二三年，莒縣人皈依者，已有一百多，皆士
農工商政界之男子。汝欲<le>光</le>代募緣，不知<le>光</le>從不開此口。凡有人
以錢送
<le>光</le>，則為彼作功德，或送經書，或助賑濟貧。或有大面子的人，以捐冊
令<le>光</le>募捐，亦原冊寄回。但隨我力助若干，亦不書於冊，且為說其所以。
<le>光</le>出家時，即發願不作寺廟主人，不剃度徒弟，不募緣。今已七十八，
皆守過去。再過二日，則七十九，旦夕將死，何可又違初衷。此次亙古
未聞之大禍，實由程朱闢因果所釀成。世出世間法，皆以因果維持。彼
謂為實無其事，故令很心毒心者，益加很毒也。甚矣，君子不倡游言之
訓也。

<h2>復曹培靈居士書</h2>
　　<little>（培靈居士，夫妻連生五女。自皈依佛法後，力行善事，吃素念佛，
並極力提倡勸化，自利利人。至民國二十五年，與袁麗庭居士等，籌辦
無錫佛教淨業社，多方倡導，不遺餘力。是年冬，遂舉一男。迨二十八
年秋，再生德徵，因感佛恩，乃以百圓供養印老。其時適竇存吾居士，
為二貧兒，托森轉請老人，具函黃涵之居士，介紹免費入三育中學肆業。
老人即令將此百圓交黃居士，捐助振濟，以作代二貧兒作介之條件，亦
可免人藉口。黃居士，亦念老人慈德照辦之。培靈居士，感老人此舉，
不特有益於法門，如人人如此用心，國家賢才蔚起，可拭目以俟。乃將
此函令森編入，並囑略敘所以云爾。德森謹識。）</little>
　　汝昔屢屢生女，今則屢屢生男，可見佛天加被為善之人，令其諸凡
如意也。令郎法名福永，乳名德徵。福永，不知與姊兄有重否，重則以
德徵為法名。佛天加被汝，汝當認真教育，俾成正器。世間不知多少好
<pb n="656"/>
天姿兒女，均被不知教育之父母，養成敗類，令其永墮阿鼻地獄，此吾
國之一大不幸也。汝當移愛於善教，則福壽均可永常，而為祖宗與汝積
德之徵據。百圓當為介紹二貧子入校之弄引。如不能免費，當作別種功
德，或可不至失望。當此時局，切不可設筵會客，併用葷酒。當念無衣
無食者之飢寒，勿以有用之錢，作折福之事。世間癡人多如此，諒汝不
至如此。寧可作廢話，不可不說，而或隨俗為之，則錯過矣。

<h2>致廣慧和尚書</h2>
<little>（民國二十九年正月）</little>
　　四五年來，未得一晤，不勝憶念。去秋法度監院師來山，云：「擬往
南洋新加坡，祈<le>光</le>與一二相識之人寫一信，俾南洋人無從生疑。<le>光</le>
於二
十六年戰事起後，絕不知山上情景，得度師面述，不勝歡喜。因交度師
三百圓，與度師說，祈彼轉稟座下，不知度師言及否。五臺為文殊應化
道場，在昔高人住止，不勝其多。清季以來，國家不暇提倡，以致所云
道場，只存寺廟，欲求一清淨戒僧、亦甚難得。自光緒三十三年，恆修
乘參二老，發菩提心，於北臺頂，蓋一廣濟茅篷，<le>光</le>聞其名，心極欽佩，
未能覿面談敘。二老去後，果定上人繼志住持，曾見四五次，亦未詳談。
至民二十四年，座下與胡居士來蘇見訪，其時正在風雨飄搖，存亡莫定
之時，直是救亡不暇，何能談及其餘。幸文殊大士加被，俾成永固之業。
而各居士聞之，悉為計劃將來弘法方針。法度師持聶雲臺所訂章程，有
萬年僧眾道糧基金一條，<le>光</le>閱之，不勝欣慰。以欲轉法輪，須賴食輪，
若無食輪，道何由修，故為急務。現在江浙各省，佛法雖衰，由天災人
禍相繼降作，一班在家居士，群起而提倡念佛。雖似佔僧之佛事財利，
然其為佛法之屏藩，不在小處。當光緒初，上海各報，日載僧人劣跡。
其雖有事實，而憑空捏造者居多半。自民國以來，居士修持機關，各處
咸有，各報館遂不敢日載捏造之謠言，以誣衊佛法。近來佛法，約居士
邊論，似乎大興，約僧眾邊論，則絕無興相。何以故，居士多以念佛為
主。僧眾之應酬經懺者，日只以為人念經拜懺為正事，修持一事，置之
度外。有正念者，歸於宗門。參禪一事，非小根行人所做得到。即做到
大徹大悟地位，而煩惱未能斷盡，生死仍舊莫出。現在人且勿論，即如
<pb n="657"/>
宋之五祖戒，<little>（五祖，寺名，師戒禪師住五祖寺，故名五祖戒。）</little>草堂清，
真如吉，其所悟處，名震海內。而五祖戒後身為蘇東坡。東坡聰明蓋世，
而不拘小節，妓館淫坊，亦常出入。可知五祖戒悟處雖高，尚未證得初
果之道，以初果得道共戒，任運不犯戒。<little>（任運者，自然而然也。）</little>未證
初果者，要常常覺照，方可不犯。初果則自然而然不至犯戒。如耕地，
凡所耕處，蟲離四寸，道力使然。若不出家，亦復娶妻。而雖以要命之
威力脅之，令行邪淫，寧肯捨命，終不依從。東坡既曾出入淫坊，則知
五祖戒尚未得初果之道力，說什麼了生死乎。真如吉後身，生大富貴處，
一生多受懮苦。既知其生大富貴處，又不明指為誰者，得非宋之欽宗乎。
金兵相逼，徽宗禪<little>（音繕，傳也。）</little>位於太子，始末二年，遂被金兵擄
徽欽二宗去，均向金稱臣，死於五國城。以真如吉之悟處，生於皇宮之
大富貴處，此之富貴，也是虛名，一生多受懮苦，乃是實事。以大國皇
帝，被金擄去為金臣，可憐到萬分了。草堂清後身作會公亮，五十歲拜
相，封魯國公。然於佛法亦甚疏遠，未及東坡之通暢矣。海印信，亦宋
時宗門大老，常受朱防禦<little>（防禦武官名）</little>家供養。一日，朱家見信老入
內室，適生一女，令人往海印寺探，則即於女生時圓寂。此語杭州全城
皆知。至滿月日，圓照本禪師，往朱防禦家，令將女兒抱來，女兒一見
圓照即笑。圓照呼曰，信長老，錯了也。女孩遂一慟而絕。死雖死矣。
還要受生，但不知又生何處。秦檜，前生乃雁蕩山僧，以前生之修持，
為宋朝之宰相，受金人之賄賂，事事均為金謀，殺金人所怕之岳飛。凡
不與伊同謀者，或貶謫，或誅戮。卒至死後永墜地獄，百姓恨無由消，
遂以面作兩條<little>（秦檜與夫人）</little>共炸而食之，名之為油炸檜。又鑄鐵像，
跪於岳墳前，凡拜岳墳者，皆持木板痛打，又向其頭其身尿以泄恨。後
有姓秦的，作浙江巡撫，謂鐵人於岳墳前被人尿，污穢岳墳，投之西湖，
俾岳墳常得清淨。自後西湖水臭，不堪食用。常見湖中漂幾死屍，及去
打撈，又沈下去。因茲出示，多來船舫，圍而打之，則是鐵鑄之泰檜，
與其夫人，並金兀朮。知其罪業深重，仍令安置墳前，被人打尿。<le>光</le>於
民國十年，至岳墳，仍舊尿得污皂不堪。夫以五祖戒、草堂清、真如吉、
之道德，尚不能了生死。而為大文宗、為宰相，已遠不如前生。至吉老
為皇帝，而為臣於虜廷，則可憐極矣。秦檜之結果，令人膽寒而心痛。
<pb n="658"/>
以多年禪定工夫，後世得為宰相。一被金人之賄賂所迷，直成香臭、好
歹、忠奸、不知之癡呆漢。及至打尿其像，炸食其身，千百年來，尚無
更改。參禪人以宗自雄，不肯仗佛力以了生死者，倘一念此結果，能不
自反曰，仗自力與仗佛力相差懸遠，曷若專修淨業，以祈現生了脫之為
愈乎。宋朝大名鼎鼎之宗匠，來生尚退步於前生，再一來生，又不知作
何行狀乎。<le>光</le>宿業深重，生甫六月，後遂病目，一百八十曰，未一開目。
除食息外，晝夜常哭，在老人皆料其不能得見天日。而承宿善根，好而
仍見天日，實為萬幸。入塾讀書，又受程朱闢佛之毒，幸無程朱之學問，
否則，早已生身陷入阿鼻地獄矣。由是疾病纏綿，空過數年。因思佛法
東來，經幾多聖君賢相，以護持流通。程朱之說，不足為訓。因出家為
僧，專修淨業。先師以參究提命，則曰，弟子無此善根，願專念佛，以
期帶業往生耳。六十年來，悠悠虛度，今已八十，尚未心佛相應。若或
專仗自力，則其自誤，何堪設想。然以六十年之閱歷，及詳察自他之善
根。仗佛力者，尚不易即證三昧，仗自力者，誰是超過五祖戒、草堂清、
真如吉、以上之人。民國以來，大改舊章，廢經廢倫，廢孝免恥，實行
獸化，舉國若狂，互相殘殺，日事戰爭。有智識者，恐人道或幾乎熄，
於是各各設法挽救。明三世之因果，闡六道之輪迴。普令老幼男女，同
念萬德洪名。其間雖不無隨人湊鬧熱，而實有愚夫愚婦，得大感應者。
今舉其二，以顯其不可思議之跡耳。一，雲南，保山城內，鄭慧洪，<little>（乃
皈依法名，俗名不記得。）</little>經商昭通，於民十一年，函祈皈依，因以所
印之書寄之。彼即勸其父母吃素念佛。其父<little>（名伯純）</little>乃博學隱士，初
專研究易經數年。次又研究丹經。以其子慧洪，勸其學佛，遂又研究禪
宗。後則專修淨業，與其夫人，同求皈依。伯純，法名德純，夫人，法
名德懿。民二十二年，慧洪由川回滇，道經蘇州，住報國寺數日。次年
春，慧洪死，其母心疼兒子，服毒，結跏趺坐，合掌念佛而逝。逝後面
貌，光華和悅，凡見聞者，莫不贊嘆。保山，乃雲南邊地，素不知佛。
伯純，以博學宿德，提倡淨土，有智慧者，稍有信從。其夫人服毒，結
跏趺坐，念佛而逝。一邑之人，十有八九，皆信伯純所說，而念佛求生
西方矣。若善知識臨終，能結跏趺坐，合掌念佛，亦不平常。況以無學
問之老太婆服毒，而能如是，設非佛力加被，曷克臻此乎。由是知佛力
<pb n="659"/>
不可思議，法力不可思議，眾生心力不可思議。然眾生雖具有不可思議
之心力，不以佛力法力加持，亦不能得其受用。由蒙佛力法力加持，俾
眾生心力，完全顯現。故得毒不能毒，現奇特相，以為一方之導。彼以
愚婦之資格，尚能現如此之奇特相。而鬚眉丈夫，堂堂比邱，當亦可以
自奮，而決志力修矣。二，則江蘇如皋，掘港，陸紫卿，<little>（法名德超）</little>
稍通文字之農夫。夫妻子女均皈依。其女出家，仍在家住。其子出家，
未幾死。其出家衣服戒費，及送終費，皆彼供給。意欲以田產賣盡，做
功德，以免有所掛念。田已賣矣，其兄知之，令其贖回。其兄以弟無子，
當以已子承繼，謀家產起見，勢極凶勇。不得已，覓鄉長說其事。其田
定規賣得便宜，故鄉長不肯令贖。其人進退兩難，從鄉長家出，即投河
而死，其屍直立水中，面西合掌。其家知之，往迎其屍。因寄信靈巖當
家，祈於念佛堂立一牌位，方知其事。此去年臘月八日事。世有立化者，
然亦不多。德超，投河而直立河中，校彼平地立化者，為奇特。設非通
身放下，決期往生者，能如是乎。夫以五祖戒、草堂清、真如吉、之所
悟，聲震全國。死後為宰相、為皇帝，其道力已退步，而況了生死乎。
此二人，乃愚夫愚婦之資格，臨終橫死，比得道之善知識無少軒輊。可
知自力之不足恃，佛力之難思議。近世為僧者，率以參禪為無上乘，念
佛為愚夫愚婦之修持。今謂古之參而大悟已證者，則其神通道力，固非
凡情所能測度。其大悟而未證，如五祖戒等，能如此二人之景象乎。一
則專仗自力，一則兼仗佛力，故致上智不及下愚，弄巧翻成大拙也。放
大集經云，末法億億人修行，罕一得道，唯依念佛得度生死。由是元明
以來，凡宗家知識，多皆提倡念佛，如中峰本，楚石琦等。蓮池悟後，
主張淨土。徹悟悟後，廢參念佛。以觀時之機，不得不然。如夏葛而冬
裘，渴飲而飢食，不可死守一法。相宜而行，則有大利而無少弊矣。又
淨土一法，普利群機，實為如來一代時教中之特別法門，其利益超出一
代通途教理之上。古德謂，以果地覺，為因地心，故得因該果海，果徹
因源，可謂最善形容，妙無以加者矣。而況蓮宗四祖，法照大師，親見
文殊，示以念佛。可不仰遵聖意，專主念佛。尚欲仗自力而棄佛力，只
圖橕大門庭，不計得益與否，幕虛名而輕實益，其喪心病狂，何至如此
之極乎。按高僧傳三集，法照大師傅云。大師於大歷二年，棲止衡州雲
<pb n="660"/>
峰寺，屢於粥缽中，現聖境，不知是何名山。有曾至五臺者，言必是五
臺。後遂往謁。大歷五年，到五臺縣，遙見白光，循光注尋，至大聖竹
林寺。師入寺，至講堂，見文殊在西，普賢在東，據師子座，說深妙法。
師禮二聖，問言，末代凡夫，去聖時遙，知識轉劣，垢障尤深，佛性無
由顯現。佛法浩瀚，未審修行於何法門，最為其要。唯願大聖，斷我疑
網。文殊報言，汝今念佛，今正是時。諸修行門，無過念佛，供養三寶，
福慧雙修。此之二門，最為徑要。所以者何。我於過去，因觀佛故，因
念佛故，因供養故，今得一切種智。故知念佛，諸法之王。汝當常念無
上法王，令無休息。師又問，當云何念。文殊言，此世界西，有阿彌陀
佛。彼佛願力，不可思議。汝當繼念，令無間斷，命終之後，決定往生，
永不退轉。說是語已，時二大聖。各舒金手，摩師頂，為授記，汝以
念佛故，不久證無上正等菩提。若善男女等，願疾成佛者，無過念佛，
則能速證無上菩提。語已，時二大聖，互說伽陀。師聞已，歡喜踴躍，
疑網悉除。此系法照大師，親到竹林聖寺，蒙二大聖所開示者。清涼舊
志，被無知禪僧，將所開示，改作禪語，殊可痛恨。近修之志，按高僧
傳三集，法照大師傳錄。不標清涼志者，恐不知者，以舊志閱之，則反
為疑謗。瞎正法眼，斷人善根，罪莫大焉。此段前後俱略，其開示處，
一字不遺。唯於照字，為順口氣作師字，特為標明。五臺，乃文殊應化
之道場。文殊，乃七佛之師。自言，我於過去，因觀佛故，因念佛故，
今得一切種智。是故一切諸法，般若波羅蜜，甚深禪定，乃至諸佛，皆
從念佛而生。過去請佛，尚由念佛而生。況末法眾生，業重福輕，障深
慧淺。藐視念佛，而不肯修，意欲一超直入如來地，而不知欲步五祖戒、
草堂清、之後塵，尚不能得乎。禪宗自梁發源，其教人親見自性之法語，
雖高超玄妙，猶有文義。六祖後，南嶽、青原、二祖，遂用機鋒轉語，
唯恐人以解義為悟，而不能實證，故以此法，杜妄充悟道之弊。而其參
究工夫，大非易易，多有數十年尚未徹了者。趙州八十，尚南北參叩，
故云：「趙州八十猶行腳，只為心頭未悄然。可知此種大根行人，尚如是
之勤勞，況根性下劣者乎。至宋而禪道仍大興，則實證者蓋寥寥矣。即
如五祖戒，乃非常之人，為雲門偃之法孫，為宋大覺璉國師之法祖。門
庭高峻，若龍門然，學者每每望崖而退。在當時之聲望，何等赫然，而
<pb n="661"/>
只一見惑，尚未曾斷，說什了生脫死，超凡入聖乎哉。戒公後身為東坡，
乃緇素通知，守杭時，尚不拒妓女來往。可知仍是具縛凡夫，連須陀洹
之初果，尚未曾得。今人誰有五祖戒之道力，猶欲仗自力以了生死，而
又高推禪宗，藐視淨土，其故何哉。一則以少閱經典，及華嚴經。或曾
閱過，絕不注意。二則不知禪家宗旨，無論問佛、問法，縱盡世間所有
為問，答時悉皆指歸本分，絕不在佛、在法，及在諸事上答。所謂問在
答處，答在問處。若認做按事說者，則完全錯會了也。而今人業深慧淺，
每將直指本分之話，認做解義訓文之詞。如趙州云：「老僧念佛一聲，漱
口三日。及佛之一字，吾不喜聞。個個認為實話，遂以念佛為不屑而藐
視之，不知趙州佛之一字，吾不喜聞下，有<ask>問：</ask>和尚還為人否。州曰，
佛佛乎。有<ask>問：</ask>和尚受大王如是供養，<little>（趙國父子二王，及燕王，均恭
敬供養。）</little>如何報答。州云：「念佛乎。又僧<ask>問：</ask>十方諸佛，還有師也無。
州云：「有。<ask>問：</ask>如何是諸佛師。州云：「阿彌陀佛，阿彌陀佛乎。夫念佛
一聲，漱口三日，與佛之一字，吾不喜聞，及以佛佛為人，以念佛報恩，
以阿彌陀佛為十方諸佛師，皆是指歸本分之轉語。若將前之二語，認做
實話而實行之，必至謗佛謗法謗僧，永墮惡道。若將後之三語，認做實
話而實行之，必至業盡情空，現生證聖，往生上品，漸至成佛。此二種
話，各禪書均一齊同錄。前二語，凡一切人，皆常提倡。後三語，吾數
十年來，未見一人言及一句者。前後所說，皆歸本分。後三句，縱不會
趙州之意，其利益比會得趙州之意更大。以雖不會趙州之祖意，乃是遵
如來金口誠言之佛教。前二句，縱會得趙州意，也不過是開悟而已，其
去了生死尚大遠在。何以一人之話，會不得當做實話，其禍莫測，而人
人提倡。會不得當做實話，其利無窮，而舉世無聞。良由最初未遇真善
知識，不在己躬研究，一聞希奇相似闢駁之語，則中心悅愉，常常提倡。
不知古人令人親見本來之直捷話，認做鄙棄念佛之謗法話，末世此一類
人甚多。除知自諒有涵養，決不肯以測字之法為參宗之法者，不受其病。
否則，悉是以誤為悟之流，尚可以循例而行，不思改革乎。況且各處居
士，護持廣濟之心，極其熱烈，若猶以參禪之名自命尚可。若以仗自力
不能得大利益，將何以報答諸居士之熱心，又何以奮發諸居士之道念乎。
<le>光</le>愧無才德，然以出家六十年之閱歷，本不敢對一切人說。但以果定上
<pb n="662"/>
人，與和尚，均肯垂青枉顧。兼以年已八十，朝不保夕。不以<le>光</le>之所知，
供碧山常住，實抱歉之至。念佛法門，乃律、教、禪、密、諸宗之歸宿，
人、天、凡、聖、成佛之捷徑。一切法門，無不從此法界流。一切行門，
無不還歸此法界。小知見人，均謂是愚夫愚婦之法門。豈知華嚴會上，
善財以十信後心，受文殊教，遍參知識，隨聞隨證。末後至普賢菩薩所，
蒙其加被開示，所證與普賢等，與諸佛等。普賢為其稱贊如來勝妙功德，
令其發十大願王，以此功德，迴向往生西方極樂世界，以期圓滿佛果。
並勸盡華藏世界海諸菩薩，一致進行，求生西方。夫華藏海眾，無一凡
夫、二乘，及未破無明之權位菩薩。最下者，即為圓教初住。其人已能
於無佛世界，現身作佛，及隨類現種種身，以度脫眾生。此後從二住，
以至十住、十行、十迥向、十地、等覺，位位倍勝。是諸菩薩，皆以十
大願王，求生西方。彼何人斯，敢與彼抗。由是知念佛法門，實為十方
三世一切諸佛，上成佛道，下化眾生，成始成終之總持法門。故得九界
同歸，十方共贊，千經並闡，萬論均宣。以其是以果地覺，為因地心，
而即得因該果海，果徹因源也。伏願和尚，愍<le>光</le>愚誠，觀時之機，輟參
念佛。遵文殊普賢之聖訓，步徹悟蓮池之芳塵。俾學者咸得現生了脫之
益，令護法同預蓮池上善之會。三世諸佛，悲心大慰於寂光。五宗列祖，
破顏微笑於真際。巍巍五臺，既有弘成始成終之人。芸芸佛子，當齊修
心作心是之道。不知和尚肯垂聽否。若曰，人各有志，何可強逼，汝守
汝法，吾行吾道，亦只自愧狂妄，不敢再瀆。祈將此書，寄回靈巖，當
於大殿文殊菩薩前焚之，以表<le>光</le>區區為五臺之愚誠耳。

<h2>致胡子笏居士書</h2>
<little>（民國二十九年）</little>
　　相晤以來，首尾七年，世界滄桑，不勝感嘆。閣下手書，去秋法度
師來山，方得瞻仰，以前年度師到滬即行故也。去秋度師來，問及閣下，
及碧山常住，幸無大災，不勝欣慰。<le>光</le>念碧山道場，將復舊觀，所修法
門，當隨時宜，已與度師略述<le>光</le>意，又出三百圓，以作先容。繼思<le>光</le>
以
粥飯庸僧，縱有所說，人誰肯依，遂作罷論。臘月半後，德森法師函<ask>問：</ask>
何以尚未致書廣慧和尚。<le>光</le>以人微言輕，必難見聽，故作罷論。德師謂，
<pb n="663"/>
吾人做事，止期盡己之誠，何得恐人之不見聽，而竟令文殊道場，無此
一番議論乎。於是遂忘固陋，勉書十紙，略陳葛裘飲食，須適時宜，末
法修持，亦當如是。尚祈閣下，愍<le>光</le>愚誠，於和尚前，多方贊襄，或可
不致適足取辱，了無所益也。

<h2>復楊煒章居士書</h2>
　　今日為寫法名，以一函遍復作開示。信發後，看汝信，知汝不知淨
土宗旨。當依一函遍復所說，生真信，發切願，志誠懇切，念佛名號。
勿用觀心念法，當用攝心念法。楞嚴經大勢至菩薩說，都攝六根，淨念
相繼，得三摩地，斯為第一。念佛時，心中<little>（意根）</little>要念得清清楚楚，
口中<little>（舌根）</little>要念得清清楚楚，耳中<little>（耳根）</little>要聽得清清楚
楚。意、舌、
耳、三根，一一攝於佛號，則眼也不會東張西望，鼻也不會嗅別種氣味，
身也不會懶惰懈怠，名為都攝六根。都攝六根而念，雖不能全無妄念，
校彼不攝者，則心中清淨多矣，故名淨念。淨念若能常常相繼，無有間
斷，自可心歸一處。淺之則得一心，深之則得三昧。三摩地，亦三昧之
別名，此云正定，亦云正受。正定者，心安住於佛號中，不復外馳之謂。
正受者，心所納受，唯佛號功德之境緣，一切境緣皆不可得也。能真都
攝六根而念，決定業障消除，善根增長。不須觀心，而心自清淨明瞭，
又何致心火上炎之病乎。汝以極重之業力凡夫，妄用觀心之法，故致如
此。觀心之法，乃教家修觀之法，念佛之人，不甚合機。都攝六根，淨
念相繼，乃普被上、中、下，若聖若凡，一切機之無上妙法也。須知都
攝，注重在聽。即心中默念，也要聽。以心中起念，即有聲相。自己耳，
聽自己心中之聲，仍是明明瞭了。果能字字句句，聽得清楚，則六根通
歸於一。校彼修別種觀法，為最穩當，最省力，最契理契機也。既發心
念佛，必須戒殺吃素，煙酒同斷。清心寡欲，娶妻原為生子。世人每以
行房事，為家常茶飯，而望生好子，則難乎其難。汝以妄為幾殆，當斷
欲一二年，為生子故，待婦天癸淨後，又須吉日良夜一行，必定受孕。
從此永斷，所生之子，定規賢善強健。又須敦倫儘分，閑邪存誠。諸惡
莫作，眾善奉行。內而家庭，外而同人，均當以此奉勸，則是真佛弟子。
否則尚為名教罪人，況欲了生脫死，超凡入聖，何可得乎。
<pb n="664"/>

<h2>復章緣淨居士書</h2>
　　民十六年，本欲應香港弟子請，故十七年七月離普陀。次年，以許
止淨歷史感應統紀脫稿，當為料理，至秋冬之交，三月排三號字一部四
本。聶雲臺以學生喜看小字，故又排四號字一部二本。三月內，排此兩
部書，乃德森法師任初校，<le>光</le>任二校，夜以繼日，頗辛苦。了事後，一
弟子請至其家吃飯，以不慣坐汽車，出汗受風。歸來令僱黃包車，不肯，
令開慢點，又受汗風，病十餘日。次年太平真老，勸勿南往，恐海風浪，
或致受病。十九年到蘇報國寺閉關。二十六年十月初十，避難至靈巖。
今已八十，朝不保夕。貴地信心人頗多，當令皈依當地僧，不可代<le>光</le>收。
何以故。人心之變，頃刻不同。<le>光</le>將死之人，豈可留此規矩，後來倘有
不如法者，<le>光</le>當平空遭此禍害。<le>光</le>於近來，常見本是極好之人，
遂變成
極壞之人。當<le>光</le>面尚如是，況<le>光</le>死後，誰能令他再變成好人乎。
此事<le>光</le>
斷斷不承認。居士講演，只可專主淨土一法，不宜泛講。泛講，乃講經
法師之事，居士何可開此一端。以念佛法門，普被三根，以大家不知淨
土法門，乃佛法中之特別法門，為彼說其信、願、行，令無知識有智慧
者，各注重於此。何可祇圖擴張門庭，不計行人契機。唐道綽禪師，一
生講淨土三經，近二百遍。此老尚是善導和尚所親近者，壽八十餘，計
所講，每年當講三四遍。今則提倡佛七中，講別宗經。若會眾於淨宗悉
皆深通，尚可。恐通者百無三五，不通者十有八九。彼泛講經之法師，
尚有許多不以念佛為然者。今不注意於仗佛力，現生了生脫死之法門。
而為不識淨宗者說般若，是令彼等專心致志於開悟一邊，而反將彌陀大
慈悲，俾博地凡夫現生了生死之大法，作等間看。請講者無所知，應講
者何不為說其所以。如彼不聽，當云：「我非講經之人，請專以講經為事
者講之。南通唐閘居士林，很認真。去年一林員頗聰明，講一次地藏經，
從此一般不知念佛法門，是凡夫仗佛力現生了生死之法門，遂多半不念
佛，而專以聽經為事矣。林長請<le>光</le>與講經者說。因示之曰，佛法如大海，
一滴具萬川之味。佛法如帝珠，一珠具千珠之光。在大通家分上論，粗
言細語總一真。在未到家分上論，當以就路還家為省力。況已證等覺，
欲圓滿佛果，尚須念佛求生西方。而將墮阿鼻，十念成功，亦可高預海
<pb n="665"/>
會。如阿伽陀藥，萬病總持。如陽春一到，百卉敷榮。其為妙利，非佛
莫知。何不在此等處，發起彼等之信願心，俾各各悉得往生。校彼字詮
句釋，以作未來得度之善根，奚啻天淵懸殊也。遂仍依常規，不於一林
作二派之行持矣。淨土法門，乃佛法中之特別法門，以眾集念佛，不將
法門之所以，與修持之方法利益，為眾演說。則不知宗旨，便祇得一人
天福報，深負佛恩。緇素均可，非專指居士，此系方便演說，不宜以講
經之例為準則。若請專講一七，初次當頂禮和尚，或林長、社長、及林
眾，普同一拜。以後即於法座前，禮佛三拜，即陞座講。或即講經文，
或泛說念佛法則，與其居心行事之心行，須與佛合。說畢，略表抱歉，
祈諸位海涵，即下座，禮佛三拜即已。法座上須供佛像。現各物貴極，
但燒一枝香，不須蠟燭、檀香。上座後，不許有禮拜者，以免兩難為情。
若偶然請講演一次，即禮佛三拜，陞座演說，畢，下座禮佛三拜即已。
開頭並不要念經、唱偈。此系演說派，若直以講法為例，則成攢分。<little>（今
時當末法，在家居士，作與同道演說研究，固無不可。必照講經儀式，
乃出家法師之事，居士行之，即為僭越。）</little>立演說，也不合宜殊失重法
之意。<little>（以上答第一條）</little>佛加於可加，不可加者加之，必有所損。今不
論事之虛實，姑論加之損益。凡有深涵養者，心光一發，必定更加謙以
自牧，必定更加即事明理，如是人者，加則有益。若無涵養，不注重於
事修，專以研究理性為事，則成自大自高之狂慧，雖似有益，實於後學
法道，必有大損，故致隨加而隨收復其加也。若以後常常如是，乃是一
加永加也。若是時則然，後仍照舊，乃是防其後患，取消加益也。恐汝
未有沈潛淳粹之涵養，後或視念佛不如究心為超妙，故隨即取消，尚可
保全自他往生之善根，故不加也。<little>（以上答第二條）</little>
　　明理性而了生死，圓教七信位方能，可知不以念佛為事之失，其大
莫能喻焉。

<h2>復修淨師書</h2>
　　一切法門，皆仗自力了生死。念佛法門，兼仗佛力了生死。仗自力
了生死，非一生兩生能了。證初果人，尚須七生天上，七生人間，方證
四果，四果則了生死矣。未證初果之人，昇沈不定。今生很好修行，來
<pb n="666"/>
生造大業者，百有九十多。證初果人，縱令以威力逼令造業，寧肯捨命，
不肯造殺、盜、淫、等惡業。若不出家，亦娶妻室。若令邪淫，寧死不
行。此人雖未了生死，決定不會下降。未證初果者則不定。縱一生兩生
不造業，決難永不造業。故知仗自力斷惑證真之難，難如登天矣。念佛
之人，必鬚生真信，發切願，決定現生求佛加被，到臨命終時，蒙佛接
引，往生西方。平時念佛，如喪考妣，如救頭燃。又須以此法門，隨分
隨力，與一切人說。又須事事盡己職分，便可滿願。欲看經，則宜先看
淨土五經。欲看淺近之書，當看印光文鈔，印光嘉言錄。再欲看最切要，
極深妙，又易於領會者，當看淨土十要。欲知古今往生事跡，當看淨土
聖賢錄。現在不能寄書，當向成都北門東珠市巷三十二號，謝慧霖居士
借看。彼此各經書均有，但不能送人。重慶佛學社，<le>光</le>十多年前，各經
書送幾十捆，或尚有。問佛學社王曉西，舒次范，王適均等，當可有則
送汝，無則借看。三臺縣三元宮巷，蔣特生處，或尚有之，有則必送汝。
四川寄書，唯重慶佛學社最多，次則蔣特生。謝慧霖處，不過令彼看，
無令送人者。念佛法門，下手易而成功高，用力少而得效速。行、住、
坐、臥，一切時一切處，均好念。若衣冠整齊，手臉潔淨，出聲念，默
念，均可。若睡倒，及衣冠不整齊，尚未洗漱，及到不潔淨處，或抽大
小解時，皆須默念，不宜出聲。雖睡不可赤體，須穿衫？。心中常存敬
畏，不可放縱。欲攝妄念，第一要心存恭敬，常若身在佛前，不敢起別
種念想。第二要字字句句，心裡念得清清楚楚，口裡念得清清楚楚，則
妄想自漸漸消滅矣。即默念，也要聽。以心一起念，即有聲。自己的耳，
聽自己心裡的聲，仍然明明瞭了。楞嚴經大勢至菩薩云：「都攝六根，淨
念相繼，得三摩地，斯為第一，注重在聽。六根，即眼、耳、鼻、舌、
身、意。心，即意根。口，即舌根。聽，即耳根。心念、口念、耳聽，
此三根一攝，眼也不會東張西望，鼻也不會聞別的氣味，身也不敢放逸
懈怠，故名都攝六根。都攝六根而念，自無污雜妄念，故名淨念。淨念，
必須要常常相繼不斷，故名淨念相繼。能淨念相繼，久而久之，則得念
佛三昧。此都攝六根，淨念相繼，為得三昧之第一妙法。故云：「得三摩
地，斯為第一。三摩地，即三昧之別名。如此念之，決有淨念常存，妄
念全無之一日。<le>光</le>老矣，目力、精神、均不給，已經拒絕一切信札。愍
<pb n="667"/>
汝之誠，為汝說其攝心，及請經書之辦法。然經書已久，恐無存者，即
借不到，亦有利益。若借得到，當依之而行，則往生便可決得矣。

<h2>附錄錢武肅王強弩射潮發隱頌</h2>
<little>（此稿到時，版多製定，無處安置，故插於此，亦稱附錄。）</little>
　　曰稽武肅王，降神自上蒼。編民奮義勇，滅巢而誅昌。鴻功及大業，
古今少克當。受封在吳越，澤國患無央。擬築捍海堤，大興夫農桑。潮
大基難固，祭神祈降祥。又令諸精兵，強弩射潮疆。潮徙堤基固，害無
而利強。一誠即有感，射潮成虛張。蓋恐群雄心，猶欲來侵攘。射潮潮
遷徙，藉此懾虎狼。數十年亂世，吳越頌平康。至人所計慮，其意甚深
長。經唐季五代，無一處清涼。吳越儒佛教，闡揚追盛唐。此際，無吳
越。綱常悉喪亡。古今忠義士，無一不表彰。德惠飫民深，全國民仰望。
永叔性偏僻，闢佛護門牆。奮志修二史，擬為萬古防。刪盡佛徒語，誣
蔑吳越王。致令忠義士，各各懷感傷。觀彼瀧岡表，親德甚煒煌。修史
任私心，大為無忝妨。大學明明德，格物為總綱。居心有私欲，難得好
下場。奉勸諸文土，謙抑自審量。勿矜奇立異，須循天理常。克念狂作
聖，罔念聖作狂。聰明能克念，萬代永流芳。

<h2>附錄徹悟禪師一乘決疑論說</h2>
　　欲得不招無間業，莫謗如來正法輪。此古德大慈悲心，淚出痛腸語
也。良以我釋迦如來，為眾生故，修證此法，無央數劫，行諸一切難行
法行。捨所愛之國城妻子，頭目腦髓，不知其幾千萬億。至於成道，仍
以平等大悲，順悉檀義而敷衍之。故凡一句一字，皆無明長夜之寶炬，
生死苦海之慈航。凡在有情，孰不蒙益。而諸子以依通之見，肆口詆訶，
障正法明，瞎將來眼，疑誤眾生，殊非小小。謂其無罪，寧有是處。茲
以一乘之理，剖決群疑，正大光明，直截痛快。蕩迷云而淨盡。耀佛日
以重光。誠為法門一大金湯矣。當是時也，諸子天眼、法執，果得已通
已忘，自能深生隨喜。正使未忘未通，定當頓獲勝益。故知此論之作，
非特有益於法門，實則有益於諸子。不唯有益於諸子，且深有益於天下
後世之學者。請即流通，以廣法施。
<pb n="668"/>

<h1>跋</h1>
<little>（庚辰秋日，廣德錢文選，士青甫，譔於海上寓廬，時年六十有七）</little>
印光法師，為武肅王作射潮發隱頌，函示前來。以武肅王射潮而潮退，
乃水神感王保民之德，並非畏王強弩之威。後世無王之德，欲效王之威，
未見其可。將來重印文集，應將此意表明之，云云。法師闡明此等真理，
萬古不磨。又讀法師求子三要，處處以根本立論，實有功世道之文。
何謂三要。一曰，節欲為強種根基，二曰，積德為發福要道，
三曰，善教為人群進化。國人如能切實奉行，雖治平不難矣。
說者謂佛教多系獨善其身，而以往西方歸淨土為勖，似屬消極，並非積極。
如由法師此文，與其文鈔觀之，實係積極，而非消極。今世之人不察，每以佛
教為空虛，以致佛學未能發揚光大，故世道陵夷，江河日下，良可慨也。
試觀佛學昌明之世，即為人類太平之時。回溯五代時，天下大亂，殺人如麻。
而吳越百年，人民老死不識兵革，果由何道以致之。或云：「武肅王築海塘，
興農桑，浚河流，闢水利，使人民富庶，有以致之，此固是也。然根本之道，
猶不在此。當時人民不識兵革，實係武肅王保境安民之功。而保境安民，
即是不欲稱乾比戈，廣開殺戒。欲減少人類之屠殺，即是尊崇佛教之原理。
由此一念之誠，遂無子陽自大之心，而有佛氏知足之戒。武肅王受佛教原理之陶鎔，
故有此保境安民之善念，此平日弘宣佛化之精神，有以致之。
故羅隱勸王討梁<little>（即朱溫）</little>曰，縱無成功，
猶可退守杭越，自稱東帝。王未從其言。蓋恐一旦興兵北伐，生民必遭塗炭。
以一家一姓之尊榮，而使天下之人，皆遭水深火熱之慘禍，於理何忍，於心何安。
迨宋太祖統一宇內，忠懿王，即秉武肅王遺訓，納土歸朝。視去國如傳捨，
終不使吳越之民，罹兵戈之禍。武肅王之德澤，不獨及於當時吳越之民，
且流風餘韻，傳至千餘載，至今杭州猶有佛國之稱，風俗純厚，人多善良，蓋由此也。
武肅王信佛，而一心行善，故積德於子孫，繼繼繩繩，簪纓不替。且歷代隆祀，
廟食千秋，此實信佛之報耳。愈至亂世，愈須推廣佛學，使人類有互讓之美德，
而無爭奪之野心，庶殺人之禍可免，太平之日可期。今者歐氛正熾，美雨欲來。
將來死於大炮飛機者，不知幾千百萬人。果歐美人士，悟徹中華佛理，
放下屠刀，又何不可成佛。此等劫運，全由人造。苟能如武肅信佛戒殺，
<pb n="669"/>
一意為民之用心，則歐美大戰可止，殺禍可消。勿謂佛教屬於消極，未能救世，
證以武肅王之往事，可以恍然矣。由此以觀，佛學實為人類遷善改過之樞紐。
所謂諸惡莫作，眾善奉行，豈僅獨善其身，實可兼善天下，佛理之功，豈淺鮮哉。

<book>印祖文鈔續編下冊</book>
<sarticle>印光法師文鈔續編卷下</sarticle>

<h1>序</h1>
<h2>挽回世道人心標本同治錄序</h2>
<little>（民國己卯冬作時年七十九）</little>
世出世間之理，不外心性二字。世出世聞之事，不外因果二字。心
性之理微，雖聖人猶有所不知。因果之事顯，縱愚夫亦可以略曉。聖人
欲天下永太平，人民常安樂，特作大學，以示其法。開章即曰，大學之
道，在明明德。然明德，乃人各自具。由無克念省察之功，則明德被幻
妄私欲所蔽，不能顯現而得受用。其明之之法，在於克念。克念之工夫
次第，在於修身、正心、誠意、致知、格物。物者何，即隨境所生，不
合天理，不順人情之幻妄私欲，非外物也。由此私欲固結於心，則所有
知見，皆隨私欲而成偏邪。如貪名貪利者，祇知有利，不知有害，竭力
營為，或至身敗名裂。愛妻愛子者，祇知妻子之好，不知妻子之惡，養
成禍胎，或至蕩產滅門者，皆由貪、與愛、之私欲所致也。若將此不合
情理之私欲，格除淨盡，則妻子之是是非非自知，名利之得之以道，不
須夤緣妄求矣。此物字，先要識得是幻妄不合情理之私欲，則其格除，
乃易易事。否則盡平生力，不奈彼何。縱讀盡世間書，也祇成得一個依
草附木，隨波逐浪漢。甚矣，私欲之物之禍大也。若知此物是吾人生死
怨家，決不令彼暫存吾心，則即心本具之正知自顯。正知顯，而意誠、
心正、身修、順流而導，勢如破竹，有不期然而然者。人皆可以為堯舜，
人皆可以作佛。以一切人民，各具明德。一切眾生，皆有佛性。其不能
為堯舜，不能作佛者，皆由私欲錮蔽，不奮克念之功，遂致從劫至劫，
隨私欲轉，輪迥六道，了無出期，可不哀哉。然專以格致為訓，不以因
果相輔而導者，或難奮發大心，勵志修持也。吾常曰，因果者，聖人治
<pb n="670"/>
天下，佛度眾生之大權也。約佛法論，從凡夫地，乃至佛果，所有諸法，
皆不出因果之外。約世法論，何獨不然。故孔子之贊周易也，最初即曰，
積善之家，必有餘慶，積不善之家，必有餘殃。夫積善、積不善、因也，
餘慶、餘殃、則果矣。又既有餘慶餘殃，豈無本慶本殃。本慶本殃，乃
積善積不善之人來生後世所得之果，當大於餘慶餘殃之得諸子孫者百千
萬倍。凡夫不得而見，何可認之為無乎。喻如黑夜不見一切物，不得謂
一切物悉皆消滅矣。箕子之陳洪范也，末後方說，向用五福，威用六極。
五福、六極，乃示前生之因，為今生之果。向，順也。用以也，得也。
<little>（一）</little>壽，<little>（二）</little>富，<little>（三）</little>
康寧，<little>（五）</little>考終命，乃前生修道修德所感
之果。<little>（四）</little>攸好德，乃前生修道修德之習性也。極，窮厄也。威，義
當作違，悖逆也。謂前生所作所為，悖逆道德，致今生得<little>（一）</little>橫死之
凶，與夭壽之短折，<little>（凶與短折，合為第一。）</little><little>（二）</little>及身
不康之疾，<little>（三）</little>
心不寧之懮，<little>（四）</little>用不足之貧，<little>（五）</little>貌丑之惡，<little>
（六）</little>身無能力之弱
也。儒者昧於前因後果，一一歸於王政，不幾滅天理而誣王政乎。小兒
生於富貴家則享福，生於貧賤家則受苦，豈王政分別令生乎。故經云，
欲知前世因，今生受者是。欲知來世果，今生作者是。洪范，乃大禹所
著，箕子以陳於武王者。未後五福六極之說，發明三世因果之義，極其
確切。宋儒謂，佛說三世因果，六道輪迴，乃為騙愚天愚婦奉彼教之據，
實無其事。斷以人死之後，形既朽滅，神亦飄散，縱有剉斫舂磨，將何
所施。神已散矣，今誰受生。在彼斷其必無因果，而春秋傳，史，漢中，
每有冤殺者作祟，蒙恩者報德，種種事實，悉是前賢為佛教預為騙人之
據乎。既無因果，無有後世，則堯桀同歸於盡，誰肯孳孳修持，以求身
後之虛名乎。以實我已無，虛名何用。由茲善無以勸，惡無以懲。又加
以特唱高調，令人為善，須無所為，以有所為而為善即是惡，此種邪說，
誤陷國家社會不淺。無知之人，欽其高明，絕無一念欲為善矣。有智之
人，痛裂心肝，以完全將聖人循循善誘之道廢之，以聖人之資格期人。
然聖人亦非無所為而為善者。孔子行年七十，尚欲天假或五或十之數年，
以期學易而免大過。一部易經，無非示人趨吉避凶，戰兢惕厲，克念修
持之道。若如彼說，則伏犧、文王、周公、孔子，皆成錯誤教人為惡之
罪魁禍本也，有是理乎。人情如水，因果如堤。宋儒極力闢駁因果，以
<pb n="671"/>
為是如來騙人奉教之據。而儒經中所說因果，何得又是實有乎。彼欲闢
佛以衛儒，卒致廢經廢倫，實行獸化，此種惡劇，皆由彼所唱之高調演
出，俾人道或幾乎熄。費子智儼，昔曾深受程朱之毒。及其年老而閱歷
深，世亂而知禍本。於是皈依三寶，遍閱群書，於三世因果，六道輪迴
之事跡，略錄大概，冀閱者棄斷滅之邪見，遵儒佛之洪規。果能人各依
行，則世返唐虞，人敦禮教，以互相殘殺之毅力，作互相維持之大業，
故名其書曰，挽回世道人心標本同治錄。以醫家治病，急則治標，緩則
治本。如其人咽喉腫脹，二便不通，不先用消腫通便之劑，則其人即死，
雖有治本之法，絕無可用之地，故先治標。其餘各標病，但將臟腑調理
好，標病不治自無矣。格物、致知，慎獨、克念，三世因果，六道輪迴
之事理，從凡夫地，乃至成聖作佛，均不可離。孔子以德不修，學不講，
聞義不能徙，不善不能改為懮。如來所說四諦，十二因緣，六度萬行，
一一皆是因果。若無因果，則人與禽獸無異矣，可妄說乎。

<h2>淨土五經重刊序</h2>
<little>（民國二十二年）</little>
淨土法門，其大無外。三根普被，利鈍全收。九界眾生，捨此則上
無以圓成佛道。十方諸佛，離此則下無以普度群萌。一切法門，無不從
此法界流。一切行門，無不還歸此法界。若論大機所見，肇始實在華嚴。
以善財遍參知識，末後於普賢座下，蒙其威神加被，所證者與普賢等，
與諸佛等，是為等覺菩薩。普賢乃以十大願王，勸進善財，及與華藏海
眾四十一位法身大士，迴向往生西方極樂世界，以期圓滿佛果，而為華
嚴一經歸宗結頂之法。然則華嚴明一生成佛之法，而歸宗於求生淨土。
是知淨土一法，乃十方三世一切諸佛，上成佛道，下化眾生，成始成終
之無上大法也。此殆大機所見，二乘尚不見聞，況具縛凡夫乎。迨至方
等會上，特為專說淨土三經，俾一切若凡若聖，同事修持，以期現生出
此五濁，登彼九蓮也。佛在摩竭提國，靈鷲山中，說阿彌陀佛，最初因
地，棄國出家，發四十八願。又復久經長劫，依願修行。迨至福慧圓滿，
得成佛道。所感之世界莊嚴，妙莫能名。十方諸佛咸贊嘆。十方菩薩，
與回小向大之二乘，具足惑業之凡夫，咸得往生，等蒙攝受。是為無量
<pb n="672"/>
壽經。於摩竭提國王宮中，說淨業三福，十六妙觀。俾一切眾生，悉知
是心作佛，是心是佛，諸佛正遍知海，從心想生。則是心作眾生，是心
是眾生，眾生煩惱業海，從心想生之義，便已彰明校著。果能深明此義，
誰肯枉受輪迴。末明九品生因，以期各修上品。是為觀無量壽佛經。在
舍衛國，給孤園中，說淨土依正妙果令生信，勸諸聞者，應求往生以發
願，復令行者，執持名號以立行。信、願、行、三，為淨土法門之綱宗。
具此三法，或畢生執持，已得一心。或臨終方聞，止稱十念。均得蒙佛
接引，往生西方。是為阿彌陀經。此三，乃專談淨土之經。而阿彌陀經，
攝機尤普。以故禪、教、律、各宗，咸皆奉為日課焉。諸大乘經，帶說
淨土者，多難勝數。而楞嚴經大勢至念佛圓通章，實為念佛最妙開示。
眾生果能都攝六根，淨念相繼以念，豈有不現前當來必定見佛，近證圓
通，遠成佛道乎哉。故將此章，列於三經之後，而以普賢行願品殿之，
以成淨土法門之一大緣起。令諸閱者，知此一法，大暢佛懷，校彼仗自
力斷惑證真以了生死者，其難易奚啻天淵懸殊。以故九界同歸，十方共
贊，千經俱闡，萬論均宣也，金陵淨土四經板，已經模糊。修淨業者，
苦無最清爽之讀本。因為鑄板，以勢至念佛圓通章，附於三經之後，稱
為淨土五經。若論法門緣起，宜以無量壽經為首。今為便於讀誦，故以
阿彌陀經為首。閱者諒之。

<h2>淨土五經後附華嚴經淨行品緣起序<little>（民二十三年）</little></h2>
華嚴妙典，理事圓融，理由事顯，事因理成，理事各臻其極，圓證
毗盧法身。以故如來初成正覺，與十住、十行、十迴向、十地、等覺、
四十一位法身大士，說如來自證法門諸因果法。因果，即事。如來自證
之法，即一真法界，寂照圓融，不生不滅，非有非空之真如佛性也。此
之佛性，在凡不減，在聖不增。佛以究竟證故，常享常、樂、我、淨、
之法樂。眾生以徹底迷故，恆受生死輪迴之妄苦。譬如大圓寶鏡，經劫
蒙塵，雖有照天照地之光，莫由發現而得受用。故借諸菩薩，互相酬倡，
為說十信、十住、十行、十迴向、十地、等覺、各法門。又復以十大願
王，導歸極樂，以期圓滿佛果。此如來以自證之因果，普示一切眾生，
令其各各親證之一大軌範也。其在信位，則以淨行品，為以因地心，上
<pb n="673"/>
契果覺之弘誓大願。雖進而登十住、十行、十迴向、十地、等覺、各深
位，猶復以此一百四十一願，而為進修之據。是知此一品經，關係甚大，
不徒為入佛之初基，洵可謂成佛之大本。而末世眾生，根機淺薄，果能
心心念念，常誦此文，常發此願，便可三業頓獲清淨，念念上契佛心，
臨終直登上品，與普賢行願品功德，交光互映，無或差池。故宋初省常
法師，慕廬山遠公之風，提倡淨土法門，剌血書此品，又以淨行名其社。
而蓮宗得以丕振者，以深致力於日用云為，悉使與如來無上覺道合之所
以也。一弟子楊慧導，擬以淨行品，與普賢行願品，合印流通。<le>光</le>謂，
欲令初機息心念佛，當以淨土五經為先導，不宜於五經中只取行願一品。
使彼遍讀五經，再以淨行一品，作一切時一切處之警策，則自可欣欣就
道矣。嗚呼，今之時，是何時也，乃廢棄綱常倫理，專尚機械變詐，互
相殘殺之時也。若不以信願念佛，求生西方為導，則後世為人，恐先聖
所立綱常倫理之名，亦不可得而聞矣。以故凡具正知見，正信心者，咸
皆以修持淨業為志事。茲特述其緣起，以附於經文之後，庶後之讀者，
無所疑焉。

<h2>心經添足重刊流通序<little>（民十九年）</little></h2>
心經，發揮三世諸佛所證之菩提涅槃，一切眾生本具之真如佛性，
十方如來度生之要道，凡百行人作佛之良謨。文簡而義豐，詞約而理著。
普令上中下根，同得一超直入如來地，於諸經中，最為第一。雖只二百
六十字，而六百卷大般若甚深義理，包括罄盡。良以如來智慧，自在無
礙，隨彼當機，廣略適宜。廣之則罄海墨而莫盡，略之則覓一字而叵得，
令彼聞者，各得實益。末世眾生，根機陋劣，常持此經，依之修習，自
可空五蘊而證諸法實相，離顛倒而得究竟涅槃。以故古之名人，每每誦
至數百萬遍者，以其為總持諸法之法門故也。夏慧華居士，次子叔夔，
姿性聰敏，熱心公益，素抱不為良相，必為良醫之志。於北平協和醫學
校，為學生會會長，民十五年，年二十七，病亟將終，問其父曰，心經
不生不滅，作何解說。居士諭之曰，此示吾人心之本體，如太虛空，無
相無形，非空非有，在凡不減，在聖不增，居生死而不垢，證涅槃而不
淨。生相尚無，滅從何有。能悟此理，堪名佛子。雖然，談何容易，汝
<pb n="674"/>
且一心念佛求生西方，迨至華開見佛，證無生忍時，始為分證此不生不
滅之心體。從茲進修，直至三惑淨盡，二死永亡，圓滿菩提，歸無所
得時，方為究竟證此不生不滅之心體。切不可以聞名為親證，不求往生，
以致長劫沈淪，莫由出離也。未久即逝，彼平生於佛法絕未措懷，臨終
問此，殆有宿根歟。蒙居士開示，縱不往生，亦可以作來生入道之緣，
校彼沒世不聞者，奚啻天淵懸殊也。居士因此欲流通心經最顯豁詳明
之注，冀初機悉能領會。范古農居士，今印明弘贊法師之心經添足，又
為校其字句。因付排令印若干卷，施諸淨侶，以結法緣而資超薦。留板
兩付，以備永永續印。所願見聞受持者，同以甚深觀智，照見蘊空，親
證此不生不滅之心體，而度一切苦厄也。

<h2>地藏經石印流通序<little>（民十七年）</little></h2>
眾生之心，與佛無二。其不能作佛，常作眾生者，以其自無慧力，
不能覺悟，又無善知識為之開導。由是以本具佛性之妙心，作起惑造業
之根本。致令長劫輪迴，了無出期，可不哀哉。故我世尊，初成正覺，
昇忉利天，為母說法。欲令一切眾生，悉皆圖報父母之恩，特為表彰地
藏菩薩往劫因救母故，廣發菩提之誓願，以作未來眾生得出苦海之舟航。
全部經文，理事詳明，文詞顯豁。圓彰是心作佛，是心是佛。是心作眾
生，是心是眾生。及心能造業，心能轉業。心不能轉業，業即能縛心等
義。而地藏往劫救母二事，於此義意，更為真切著明。誠可謂險道之導
師，昏衢之慧炬。貧乏之寶藏，凶歲之稻糧。俾一切迷昧眾生，速得覺
悟，一切孝順兒女，有所師承。經之利益，莫能宣說。西天東土，讀此
經而興起者，何可勝數。真達和尚，欲報罔極之恩，擬請善書者恭寫此
經，石印施送。適智准居士魯指南，以自所書金剛經請正。師以居士為
報親恩，自己恭寫，以常持誦。則書寫此經，必所樂為。因以懇請，即
蒙允許。命<le>光</le>作序，以抒經益，而發起世間人子之孝心。翼其隨時隨事，
以盡孝道。念劬勞之深恩，必致吾親於究竟安隱之寶所而後已。由是以
至誠心，念佛聖號。兼以恪敦倫常，盡己天職。諸惡莫作，眾善奉行。
以此功德，資益吾親。必期生則業障消除，善根增長，福壽增崇，智慧
開發。沒則神超淨域，業謝塵勞，忍證無生，位登不退。庶可稍盡烏私，
<pb n="675"/>
無忝所生矣。又須知一切眾生，皆是過去父母，未來諸佛。當以大菩提
心，隨順機宜而為宣說，及與救濟。於以契佛心而符己願，扇慈風以息
殺業。將見禮讓興而干戈永息，風俗美而天下和平矣。

<h2>梵綱經菩薩戒集證序</h2>
<little>（民國十七年）</little>
梵綱經者，如來陶煉一切若聖若凡，俾其究竟斷除三惑，親證三德，
複本具之佛性，成無上之佛果之大法也。良由真如妙性，生佛體同，在
凡不減，在聖不增。但以從無始來，迷而未悟，如金在礦，不得受用。
如來愍彼一切眾生，迷衣裡之明珠，徒向外以馳求。由是起貪瞋癡，造
殺盜婬，以致輪迴六道，了無出期。縱或有斷界內惑，出離生死，然去
佛地，尚大遠在。以故於初成正覺時，即為一切凡聖，說此大法。先令
了悟自心，原是佛心，故曰，一切眾生，皆有佛性，汝是當成佛，我是
已成佛。能如是信，決不至高推聖境，自處凡愚，上孤佛化，下負己靈，
故曰，常作如是信，戒品已具足。然後令於日用云為中，起慈悲心，
孝順心，閑邪存誠，克己復禮，諸惡莫作，眾善奉行。必使方寸之中，
無少愧怍，三業之內，永絕瑕疵。則己立立人，自利利他之大體大用，
兩皆具足。其居心，則沖虛清潔，猶長空之普含萬象，而了無障礙。其
行事，則正大光明，若杲日之普照萬方，而絕無揀擇。由是四攝齊施，
四宏普度，所謂先以欲鉤牽，後令入佛智，虛空設有盡，我願亦無窮。
能如是，則尚何有人我是非，自私自利之心，況有破齋犯戒，及損人利
己，相傾相戕之事乎哉。是知此經，雖屬出世大法，實為治世良謨，以
故一切國王大臣，及出家四眾，在家四民，並諸鬼神，皆當受持也。若
能受持，則如水洗器，即複本淨，如香熏衣，頓增芳馨。當此劫濁，欲
為挽回，捨此一法，其何能淑。妙朗行者，宿具靈根，篤修淨業，每讀
此經，不勝景仰，發願流通，普利一切。又每於讀誦大小乘經，及諸傳
記，所示持戒要義，必節錄之，以為自他修持之法戒，亦附於後。俾閱
者知持戒利益，近則三業清淨，三學圓明，遠則三惑淨盡，三德圓彰。
犯戒禍患，近則三業汗濁，三途永墮，遠則三障常現，三界莫出。佛自
我作，獄由己造，如臨寶鏡，妍媸洞現。誰肯自貽伊戚，舍利益而取禍
<pb n="676"/>
患乎。方井妯娌，奉先姑遺命，願出淨資，助印一萬本，成就其志，以
期奉施於出家在家諸佛子。以此功德，用祝家門清吉，人眷安康，現生
獲箕疇之五福，裔世納伊訓之百祥。又祈時和年豐，民康物阜，禮讓興
而干戈永息，法運通而天下太平。爰為頌曰，
維我世尊，為諸法王，普令九界，同證真常。所說諸法，各隨其機，
唯此戒法，凡聖同依。等覺菩薩，六道群萌，無有一人，不堪持行。由
眾生心，與佛無二，因惑業故，致成殊異。其相雖異，其性原同，故說
此經，令證大雄。既知眾生，皆有佛性，佛是已成，我實當證。譬如窮
子，獲昔寶藏，得本無得，歡喜無量。既悟佛性，當行佛行，嚴淨毗尼，
衾影致慎。發慈悲心，及孝順心，自利利他，同出苦輪。能如是者，名
真佛子，凡佛所得，己亦當爾。須知此經，鑄佛嘉模，依之力修，即證
無餘。願見聞者，同事受持，消除惑業，圓滿菩提。

<h2>普門品講義序<little>（民十八年）</little></h2>
觀世音菩薩，於無量劫前，早成正覺，號正法明。但以誓願宏深，
慈悲廣大，不離寂光，垂形九界，隨類現身，尋聲救苦，應以何身得度
者，即現何身而為說法。願使一切世界，一切眾生。咸得離幻妄之現苦，
受真常之法樂。而又於娑婆世界，更為憫惻也。由是釋迦世尊，於法華
會上，欲令娑婆眾生，恆蒙覆庇，特因無盡意菩薩之問，以表彰觀音之
慈悲誓願，功德威神，俾九法界一切眾生，同得恃估。及法流此土，至
晉，而羅什法師，特譯法華，方知觀音本地跡門，均難思議。而楞嚴觀
音自陳圓通，華嚴觀音教示善財，咸與法華意旨吻合。是知大士無心，以
眾生之心為心，故得隨感即應，了無差殊也。當晉末時，北涼沮渠蒙遜
有疾，曇無讖令其誦普門品，得以即愈，由是此品得以別行。陳隋智者
大師，釋法華經，獨於此品，特為詳悉發揮。足見佛、菩薩、祖師、
之心，唯期一切眾生，離一切苦，得一切樂也。諦閑法師，力宏台宗，
兼修淨土。今夏宏戒哈爾濱，歸過大連，潘對鳧、施省之、等居士，請
其講演此經。又恐南北語言不通，因先出講義，即印五百本，遍給聽
者，遂得目擊而喻。但以為時倉卒，不無錯訛。對鳧居士，欲令廣傳
於世，因寄一本，兼令作序。竊念法華經藏，深固幽遠，無人能到，唯
<pb n="677"/>
佛與佛，乃能究盡。<le>光</le>粥飯庸僧，何由發揮其致。姑就觀音之本跡，
及此經流通註釋之來歷處，撮略敘之，以塞其責。普願同人，常念觀音
聖號，若至念極情亡，心境兩寂，則恆沙功德，無量妙義，自可圓現於
一念中，固不須為繁述也。

<h2>大佛頂首楞嚴經楷書以供眾讀誦序</h2>
如來藏妙真如性，生佛同具，了無增減。佛以究竟證故，安住寂光，
享常樂我淨之法樂。眾生以徹底迷故，起惑造業，受生死輪迴之妄苦。
雖則染淨不同，苦樂各別，而其本具之妙真如性，仍自無增無減。然眾
生但有性德，絕無修德，不能得其受用。反承此妙性功德之力，作生死
因，受輪迴果。以是因緣，感佛慈悲，示生世間，隨機說法。俾彼各各
就路還家，識取衣珠，庶不致孤露無依，了無恃估也。大佛頂首楞嚴
經者，乃三世諸佛圓滿菩提之密因，一切菩薩趣向覺道之妙行，故名
之為首楞嚴也。梵語首楞嚴，華言一切事究竟堅固。何謂一切事，即心
境二法，開而言之，即五陰、六入、十二處、十八界、七大也。此一切
事，皆如來藏妙真如性之全體大用，本自堅固，了無生、滅、垢、淨、
增、減、之相。而眾生迷真逐妄，背覺合塵，若心若境，皆成幻妄，
皆是生滅，皆不堅固矣。故因阿難請問十方如來得成菩提，妙奢摩他、
三摩、禪那、最初方便。如來於是？心、顯見，歷五陰、六入、十二
處、十八界、七大，以顯示一一皆如來藏，隨眾生心，循業發現，令其
開悟。後又以二十五聖，於二十五法，各證圓通，以實其說。此經為對
阿難多聞，及娑婆聞性最利之機，故文殊選擇，唯取觀音。而淨土念佛
法門，普逗十方三世一切眾生之機，故列於彌勒之後，觀音之前，以密
示其普逗群機之意。否則當列於虛空藏之後，彌勒之前矣。刻論普通
法門，必須斷盡煩惑，方可了生脫死，唯上上最利根人，可於現生即了。
若非此等根性，則或二三四五生，或二三四五劫，或至塵沙劫又塵沙劫，
仍在輪迴六道中者多多矣。以仗自己戒定慧力，斷盡貪瞋癡惱惑業故難。
況時丁末法，人根陋劣，壽命短促，知識稀少，魔外縱橫，正見稍虧，
即墮魔乎。唯淨土特別法門，仗彌陀慈悲誓願，與自己信願憶念之力，
於臨命終時，蒙佛接引，往生西方。俾上上根人，速證無生，即下下根
<pb n="678"/>
人，亦預聖流。其為利益，何可名言。此義乃華嚴末後歸宗之一著，切
不可以<le>光</le>之人微，而謂為謬妄也。吾人果能具真信切願，如子憶母，都
攝六根，淨念相繼而念。即是以勢至反念念自性，觀音反聞聞自性，兩
重工夫，融於一心，念如來萬德洪名。久而久之，則即眾生業識心，成
如來秘密藏，所謂以果地覺，為因地心，故得因該果海，果徹因源也。
有緣遇者，幸勿忽諸。此是微塵佛，一路涅槃門，況我末法人，何敢不
遵循。此後嚴示四重戒律，以培其基。備說神咒功德，以期恃衛。詳談
十法界因果，一一皆是循業發現。顯示五陰魔境，令知功行深者，尚有
著魔造罪墮獄之事，況初心者乎。觀經初七處徵心，十番顯見，歷陰、
入、處、界、大，重重開示，方令最利根之阿難，圓悟藏性，<little>（即宗門
謂，親見父母未生前本來面目也。）</little>則大徹大悟，誠非易易。經後禪定
力深，已破色受二陰，尚被魔惑，失其正見，造諸惡業，生陷王難，死
墮地獄。是知欲了生死，唯仗自力，其難輿險，莫可比喻。願諸同倫，
依勢至憶佛念佛，及普賢十大願王導歸極樂之教，與盡華藏世界海諸菩
薩，一致進行，求生西方，實為萬全之計。智茂居士許文菁，楷書楞嚴
經，以供覺社蓮友讀誦。瞿智鴻、葉聖方、二居士，為之購紙。書畢，
祈<le>光</le>作序。<le>光</le>以覺社乃念佛道場，理宜顯示淨土法門勝妙之義，
庶不致
好高務勝者，專主自力，棄捨佛力，卒成求昇反墜，弄巧成拙之結果，
故其言似乎泛濫迂腐。縱有以此見責者，亦只曰阿彌陀佛，阿彌陀佛耳。

<h2>淨土十要序<little>（民十九年）</little></h2>
如來一代所說一切法門，雖則大、小、頓、漸、不同，權、實、偏、
圓、各異，無非令一切眾生，就路還家，複本心性而已。然此諸法，
皆須自力修持，斷惑證真，了生脫死，絕無他力攝持，令其決於現生入
聖超凡，成就所願也。唯淨土法門，仗佛誓願攝受之力，自己信願念佛
之誠，無論證悟與否，乃至煩惑絲毫未斷者，均可仗佛慈力，即於現生，
往生西方。既得往生，則已證悟者，直登上品，未斷惑者，亦預聖流。
是知淨土法門，廣大無外，如天普蓋，似地均擎，統攝群機，了無遺物。
誠可謂十方三世一切諸佛，上成佛道，下化眾生，成始成終之總持法門。
三根普被，利鈍全收。上之則等覺菩薩，不能超出其外。下之則逆惡凡
<pb n="679"/>
夫，亦可預入其中。暢如來出世之本懷，開眾生歸元之正路。故得九界
同歸，十方共贊，千經俱闡，萬論均宣也。而況時值末法，人根陋劣，
捨此別修，不但具縛凡夫，莫由出離生死，即十地聖人，亦難圓滿菩提。
以故文殊、普賢，馬鳴、龍樹，遠公、智者，清涼、永明，悉皆發金
剛心，為之宏贊。以期六道、三乘，同得橫超三界，複本心性也。竺
震著述，多難勝數。蕅益大師，選其最契時機者九種，並自所著之彌陀
要解，名為淨土十要。欲學者由此具識如來度生之要，與一法普攝一切
諸法之所以然。大師逝後，其門人成時，欲偏界流通，恐文言繁長，卷
帙博大，費鉅而難廣佈。遂簡略字句，於各要敘述意致，加以評點，實
殺費苦心。惜其自恃智能圓照，隨閱隨節，不加復勘，即行付刊，致文
多隱晦，兼有口氣錯亂，詞不達意之處。民國七年，徐蔚如居士見訪，
以彼經理刻藏經事，因祈彼搜刻原本。後彼即刻彌陀要解，西方合論二
種。今具得原本，李圓淨居士，擬照前十要章程重刊，凡時師所作敘述
評點，一一照錄。唯補時師之歉缺，不滅時師之苦心。仍作四冊，以所
節有多少不同，故捲鬚重調。西齋詩，念佛直指，昔則前後倒置，今調
令適宜。各冊末附各要文，及徹悟語錄。又另以往生論註，蓮華世界詩，
合一冊，作附本，共成五冊。均與十要文義宗旨符合，了無差殊。如帝
網珠，互相掩映。令諸閱者，深知淨土法門，為一切諸法之歸宿。一切
諸法，無不從此法界流，無不還臨此法界也。

<h2>念佛三昧寶王論疏序<little>（民十九年）</little></h2>
肇法師云，天地之內，宇宙之間，中有一寶，秘在形山。此語且約
未悟未證者言。實則此寶包括太虛，豎窮橫編，亙古亙今，時常顯露。
正所謂時時示時人，時人自不識，可不哀哉。唯我釋迦世尊一人，親得
受用。餘諸眾生，經劫至劫，仗此寶威神之力，起惑造業，輪迥六道，
了無出期。猶如盲人，親登寶山，不但不得受用，反更受彼所傷。由是
世尊，隨順機宜，為之開示。俾彼各各就路還家，於彼六根、六塵、六
識七大中，隨於何境，諦審觀察，以期親見此寶。然具般若之智照，直
下蘊空？盡者，雖則大有其人，而非末世純根眾生所能希冀。於是遂開
一特別法門，以期上中下根，同於現生，得其實益。令以深信切願，專
<pb n="680"/>
念阿彌陀佛聖號。都攝六根，淨念相繼，久而久之，即眾生業識心，成
如來秘密藏。則由三昧實，證實相寶，方知此寶，遍滿法界，復以此寶，
普施一切。以故自佛開此法門以來，一切菩薩、祖師、善知識，悉皆運
行此法。以其具足自他二力，校彼專仗自力者，其難易奚啻天淵之別。
唐飛錫法師，駐錫終南紫閣山草堂寺，大宏淨化。特撰念佛三昧寶王論，
令一切四眾，圓念三世佛，專注於西方阿彌陀佛。以若不念未來佛，則
不能發大菩提心，折伏慢幢，於一切境，猶有凡聖情見，何由圓離四相，
徹證一真。若見一切眾生皆是佛，其心自無凡聖情見可得，方得究竟斷
除煩惱，究竟圓證自心也。若不圓念過現諸佛，則其念阿彌陀佛之心，
或有拘局，不能圓滿普遍。故令念佛人，即一佛而圓念三世諸佛。雖圓
念三世諸佛，而必專致力於阿彌陀佛，庶可念佛之心，橫遍十方，豎窮
三際。即此念佛之心，與彼十方三世一切諸佛之心，無時不相契合也。
此論義意深廣，若不註釋，或有覿面錯過，及不悉理事之處。幸台宗諦
閑老法師，不惜精力，特為著疏，俾若文若義，悉得明瞭，其為利益，
何可名焉。志淨居士，久修淨業，利人心切，發心印五千部，以施修淨
諸錙素。祈餘標示論之大致，俾閱者從先得其指歸。因不揣固陋，略攄
所蘊。使知淨土法門，乃即淺即深，即權即實之法門。一切法門，河沙
妙義，無不從此法界流，無不還歸此法界。以其為十方三世一切諸佛，
上成佛道，下化眾生，成始成終之總持法門故也。儻以此語為失當者，
請質之勸發十大願王，導歸極樂之普賢菩薩焉。

<h2>彌陀聖典序<little>（民二十年）</little></h2>
念佛一法，乃佛教之總持法門。但有專念自佛，專念他佛，兼念自
他佛之不同。專念自佛者，如諸經中，深窮實相，以期悟證，乃於五
陰、六入、十二處、十八界、七大、等諸法中，以般若智照，了達此
一切法，當體全空，親見本具妙真如性。及禪宗看念佛的是誰，並各種
話頭，以期親見父母未生前本來面目者是。此於四種念佛中，名為實相
念佛焉。專念他佛，有三種念法。一觀想，謂依十六觀經作觀，或專觀
白毫，或但觀丈六八尺之佛身，或觀廣大法身，及具觀十六種觀。二觀
像，謂對佛形像，想佛相好光明等。三持名，謂一心稱念阿彌陀佛聖號。
<pb n="681"/>
此三種念佛，法雖不同，皆需具有真信切願，方可與佛感應道交，方可
決定現生出此娑婆，生彼極樂。此四種念佛，唯實相念佛，諦理最深，
然頗不易修。以唯仗自己戒定慧，及參究照察之力，別無他力補助。若
非宿根成熟，則悟尚不易，何況實證。唯持名念佛，下手最易，成功最
速。儻能都攝六根，淨念相繼，必於現生親證念佛三昧，臨終決定往生
上品。縱根機陋劣，未證三昧，但以信願持佛名號，如子憶母，常時無
閒，迨至臨終，感應道交，仗佛慈力，帶業往生，末世眾生，唯此是賴。
否則但種來因，難得實益。果能志心持念，念到全心是佛，全佛是心，
心外無佛，佛外無心，無念而念，念而無念，心佛兩彰，而復雙泯時，
則實相妙理，覿體顯露，西方依正，徹底圓彰。即持名而深達實相，不
作觀而親見西方。攝機最普，得益最深，最利末法鈍根之士，大暢如來
出世之懷。以故從上知識，多皆注重於持名一門，此念他佛之大致也。
至於自他俱念，即所謂禪淨雙修者。有以專看念佛的是誰，以期明心見
性，不以信願求生為事者。雖似禪淨雙修，實為有禪無淨。既無信願，
莫由仗佛力以帶業往生。儻未到業盡情空地位，又不能仗自力以了生脫
死。是知禪淨雙修，唯具深信願者方能得益。否則固不如專致力於持佛
名號一門也。淨土法門，實為如來一代時教契理契機之特別法門。以故
往聖前賢，人人趣向，千經萬論，處處指歸。東瀛某某，節錄諸經論，
闡揚念佛諸義，為彌陀說林。章分十門，理暢一行，可為修淨業者之一
助。范古農居士，特為校勘，改為阿彌陀佛聖典，用示尊崇之義。然其
所錄，絕未敘明源委，待有暇時，居士必當依經詳別。令一切人，知念
佛求生西方一法，為一切上聖下凡共修之道。庶不致生自詡上根，不肯
修習，並自委下根，不堪修習等過。排工將竣，令<le>光</le>作序，遂約所知，
以為表白。須知念佛一法，乃十方三世一切諸佛，上成佛道，下化眾生，
成始成終之總持法門。如不見信，請質之普賢菩薩。

<h2>淨土輯要序<little>（民十七年）</little></h2>
藥無貴賤，愈病者良。法無淺深，合機者妙。時當末法，人根陋劣，
匪仗如來宏誓願力，其誰能斷煩惑以出生死，見本性而證無生乎。譬如
病入膏肓，雖和緩亦無從措手。然肯服此阿伽陀萬病總持之藥，則所謂
<pb n="682"/>
斷煩惑以出生死，見本性而證無生者，固人人皆可親得，而了無所難焉。
何也，以其以真信切願，持佛名號，求生西方，決於臨終蒙佛接引，即
獲往生也。既往生已，長時親炙彌陀，參隨海眾，尚當圓滿菩提，徹證
究竟涅槃，況所謂斷煩惑以出生死，見本性而證無生乎。是知當此時節，
唯此一法，最為合機。若捨此仗佛力之法門，而修仗自力之法門，勿道
中下根人，莫由冀望，縱令上根，亦斷難以一生成辦，多皆但種來因，
難得實益。以故古今知識，極力宏揚此法，以期上報佛恩，下度同倫也。
瀏陽潘子慧純，邵子慧圓，篤信佛法，鑒時機宜，因輯古今提倡淨土法
門諸要義，以為一書，分為三篇。上篇輯錄增訂廣長舌，稍加芟正，以
為初機入門之階。中篇則輯錄龍舒居士，覺明妙行菩薩，以及善導、永
明、優曇、天如、蓮池、憨山、蕅益、截流、省庵、徹悟、諸大師，及
最近彭二林諸居士，最切要、最圓頓、諸開示，以期由淺入深，領略淨
土法門之旨趣。下篇輯錄念佛儀式，淨土日課經咒，及迴向諸文，以為
朝暮課誦之儀軌。未後附錄覺明妙行菩薩，及哆哆婆娑訶菩薩，應化因
緣，以明淨土法門之深契時機。擬排印流通，以供遍界諸同志之閱覽。
爰為題之為淨土輯要，並略述淨土法門之所以。以期見者聞者，同生正
信，同修淨業，蔗可同生淨土，同證無生，以迄同成正覺也。

<h2>歷史感應統紀序<little>（民十八年）</little></h2>
歷史者，古今治亂賢愚之陳跡也。感應者，古今得失吉凶之徵驗也。
歷史多矣，孰能一一遍讀。故特撮取感應事跡之顯著者，統而紀之，以
貢同倫，用作格、致、誠、正、修、齊、治、平、之鑒。蔗可心與道合，
心與佛合，天下太平，人民安樂矣。須知感應云者，即因果之謂也。修
如是因，得如是果。如種瓜得瓜，種豆得豆。若欲免惡果，必須修善因。
儻或造惡因，斷難得善果。餘常謂因果者，世出世間聖人，平治天下，
度脫眾生之大權也。若無因果，則善無以勸，惡無以懲，遑論明明德以
止至善，斷煩惑以證菩提乎。由其知有因果也，則必趨吉避凶，改過遷
善，閑邪存誠，克已復禮，冀入聖賢之域，期登極樂之邦。上焉者安而
行之，中焉者利而行之，下焉者勉強而行之，同得格物欲以顯良知，出
迷途以登覺岸。於以知聖、賢、佛、菩薩、參贊化育之道，其原始要終，
<pb n="683"/>
不外因果二字。而為天下古今治亂持危，淑身覺世，超凡入聖，了生脫
死之一大根據。若欲挽回世道人心，捨提倡因果報應，縱令其學識道德，
神通智慧，輿聖、賢、佛、菩薩、相齊，亦無如之何矣，況其下焉者乎。
然世人每每於因果之泯而無跡者，多忽略而不深體察。於顯而易見者，
或有別種因果夾雜，致難見報應。肉眼凡夫，不知所以，遂謂善惡皆空，
無有因果。由是以一己之偏見，謂為的確無謬。而聖、賢、佛、菩薩、
之所說，皆以為荒唐無稽，不可依從。從茲逞已邪見，妄充通家，發為
議論，自誤誤人。以一傳諸，變本加厲，以馴至於廢經廢倫。廢孝免恥，
爭城爭地，互相殘殺之惡劇，一一皆為演出。以致天災人禍，日見降作，
國運危岌民不聊生。究其根源，總由不知因果報應之所致也。民十三年，
江浙交戰，魏梅蓀居士避居上海，思所以息殺劫而弭禍亂於將來者。餘
勸其遍閱二十四史，擇其因果報應之顯著者，錄為一書，以為天下後世
一切各界之殷鑒。梅蓀頗歡喜，曾屢商辦法。以年老精神不給，又無力
請人代勞，悵然中止。幸十六年九月，聶雲臺居士，請許止淨居士編輯，
奉太夫人命，供其薪水。至今年八月脫稿，適雲臺養病廬山，餘遂越樽
代庖，為之料理排印等事。因喜雲臺之克遂我願，故樂為校定，併集資
廣為刊印。前次印二萬部，今又排四號小字報紙本一部，以期青年學
子，同得購閱也。此二種各打三付紙型，儘量可印數十萬部，使世人咸
知因果報應，絲毫不差。由是而敦倫儘分，閑邪存誠，諸惡莫作，眾善
華行，庶可天下太平，人民安樂，見諸實事，非徒希望而已也。

<h2>感應篇直講序<little>（民十七年）</little></h2>
人性本善，由對境涉緣，不加檢察，遂致起諸執著、好惡、種種情
見，以埋沒本性者，比比皆是。由是古之聖人，各垂言教，冀人依行，
以復其初。其語言雖多，總不出格物致知，明明德，止至善而已。所言
格物者，格，如格？，如一人輿萬人敵。物，即煩惱妄想，亦即俗所謂
人欲也。與煩惱妄想之人欲戰，必具一番剛決不怯之志，方有實效。否
則心隨物轉，何能格物。致者，推極而擴充之謂。知，即吾人本具愛親、
敬兄、之良知，非由教由學而始有也。然常人於日用之中，不加省察
檢點，從茲隨物所轉，或致並此愛親、敬兄、之良知亦失之。尚望其推
<pb n="684"/>
極此良知，以遍應萬事，涵養自心乎。是以聖人欲人明明德，止至善，
最初下手，令先從格物致知而起。其所說工夫，妙無以加。然欲常人依
此修持，須有成範，方易得益。五經、四書，皆成范也。但以文言浩瀚，
兼以散見各書，不以類聚，頗難取法。而未多讀書者，更無因奉為典型
也。太上感應篇，撮取惠吉、逆凶，福善、禍淫、之至理，發為掀天、
動地，觸目、驚心、之議論。何者為善，何者為惡。為善者得何善報，作
惡者得何惡報。洞悉根源，明若觀火。且愚人之不肯為善，而任意作惡者，
蓋以自私自利之心使之然也。今知自私自利者，反為失大利益，得大禍殃，
敢不勉為良善，以期禍滅福集乎。由是言之，此書之益人也深矣。故古之
大儒，多皆依此而僭修焉。清長洲彭凝祉，少奉此書，以迄榮膺殿撰，
位登尚書後，尚日讀此書，兼寫以送人，題名為元宰必讀書。又釋之曰，
非謂讀此書，即可作狀元宰相，而狀元宰相決不可不讀此書。其發揮可
謂透徹之極。然見仁見智，各隨其人之性質。此書究極而論，止乎成仙。
若以大菩提心行之，則可以超凡入聖，了生脫死，斷三惑以證法身，圓
福慧以成佛道，況區區成仙之人天小果而已乎。此書註解甚多，唯清元
和惠棟之箋註，最為精深宏暢，惜非博學之士不能閱。次則彙編，實為
雅俗同觀之最上善本，而不甚通文之婦孺，猶難領會。唯直講一書，為
能普益。然文雖淺顯，詞甚優美。淺而不俗，最易感人。香濤居士，出
資千圓，排印廣佈。亦有同志，各相輔助，願令此書，周偏寰宇。庶幾
人修十善，家敦孝弟。知禍福之唯人自召，善惡之各有報應，則誰肯為
惡而召禍乎。此風一行，善以善報，則禮讓興行，干戈永息，人民安樂，
天下太平矣。願有財力智力者，或廣印以流佈，或說法以講演。俾未失
本性者，愈加純真，已失本性者，速復厥初。其為功德，何能名焉。

<h2>飭終津梁序<little>（民十九年）</little></h2>
人同此心，心同此理。生佛不二，凡聖一如。佛由究竟悟此心故，
徹證涅槃。眾生由究竟迷此心故，長輪生死。緬想從無始來，我等眾生，
與釋迦世尊，同為凡夫，同受生死之劇苦。世尊以能自振拔，具大雄猛
力，精修戒定慧。遂致三惑全斷，二死永亡，安住三德秘藏，普度九界
群萌。論其時劫，則盡剎塵而莫算。論其法門，則罄海墨而難書。於此
<pb n="685"/>
時劫，布此法化，我等眾生，豈無聞法修行，欲證此心之一世。但以煩
惑深厚，無力斷除，再一受生，又復迷失。兼以未遇仗佛慈力，即生往
生之法。或修此法，由自力薄弱，無人輔助。或自力充足，臨終被眷屬
多方破壞。因茲久經長劫，輪迥生死。縱蒙佛化，依舊徒具與佛無二之
心，而不能得與佛同證真常之果。上孤佛化，下負己靈。每一思及，五
內如焚。今者幸聞如來悲愍末劫眾生，無力斷惑，特開一信願念佛求生
淨土法門，俾一切若聖若凡，同於現生，往生西方。則已斷惑者，高登補
處。尚具縛者，亦預聖流。實為如來一代時教中之特別法門。三根普被，
利鈍全收。上而等覺菩薩，不能超出其外。下而逆惡凡夫，亦可預入其
中。故得十方共贊，九界同遵。況我等凡夫，捨此將何所恃乎。近來世
亂已極，天災人禍，頻疊降作。國運危岌，民不聊生。具正知見者，皆
知此世界非安隱處，西方極樂世界，乃我本有家鄉，於是作歸家計，同
修淨業。又慮臨終自力薄弱，無人輔助，及眷屬無知，破壞正念，以致
仍留此界，不克往生，由是大家提倡飭終助念之事。若紹興、餘姚、雲
南、上海、各佛學會，或訂立章程，或闡發利弊，必期於令命終者決定
得生西方而後已。此心此事，誠堪欽佩。李園淨居士，猶恐過為簡略，
或致人不介意。因會萃各處章程，及諸言論，又復采取古今發明臨終利
害等文，並近來因助念故，遂得往生之事證，釐為四篇。第一飭終章程，
第二飭終言論，第三預知利害，第四飭終實效。乃名之曰飭終津梁。祈
<le>光</le>作序。<le>光</le>年屆古稀，學無所成，竊恐一氣不來，又復輪迴六道
，則其
苦何堪設想。因茲滅縱長隱，專修淨業，庶不致平常為他人說者，自己
反無其分，令無知者因茲謗法，以墮惡道也。茲於將入關前，接得伊書，
不禁有感於衷。爰為撮舉淨土法門之大意，及助念之利益，以期世之學
佛者，咸各注意。庶可大暢如來普度眾生之本懷，亦堪成熟自己多劫培
植之勝因矣。

<h2>新編觀音靈感錄序<little>（民十八年）</little></h2>
觀世音菩薩，誓願宏深，慈悲廣大，以故分身塵剎，隨類逐形，尋
聲救苦，度脫眾生。而於娑婆世界，更為愍念周摯，拯救無遺也。而況
近年以來，人民日日在患難中，雖欲逃避，直無可逃之地，亦無可逃之
<pb n="686"/>
法。以近來世道人心，壞至其極。雖父母生育之大恩，尚公然提倡廢孝，
與殺父殺母，為大義滅親者。民生斯世，可不哀哉。由是凡有正知見者，
莫不研究佛學，修持淨業，以求出離此五濁惡世，速得上預於蓮池海會，
庶可永離眾苦，但受諸樂矣。而觀世音菩薩，於斯時世，特為興無緣大
慈，運同體大悲，於種種苦難中，垂念護佑。稱其洪名，而得逢凶化吉，
遇難成祥者，何可勝數。其紀載菩薩感應事跡者，散見各書。專紀之書，
則有弘贊之觀音慈林集，周克復之觀音持驗記，尤惜陰之觀音靈感錄，
許止淨之觀音本跡頌，聶雲臺之觀音靈驗紀。悉皆隨見隨聞，而為紀錄。
李圓淨居士，又復總諸書而輯之，名新編觀音靈感錄。可謂集觀音靈感
之成，而為一切信奉持念者之依據也。雖然，須知觀音何以能靈感如是，
以其能返聞聞自性，及照見五蘊皆空故。閱此編者，而能志誠懇切，念
觀音大士洪名。念至念極情亡時，則凡一切煩惱惡業，當體皆空。回視
一切苦樂境緣，皆不可得。於此不可得中，不妨興慈運悲，隨機接引。
以觀音之心為心，以觀音之事為事。普令一切受苦眾生，同沐觀世音之
恩澤。以及於未來世中，同行觀世音之道，以展轉救度也。

<h2>地藏菩薩本跡靈感錄序<little>（民十八年）</little></h2>
地藏菩薩，誓願宏深。雖則久已證窮法性，而復不住寂光，不證佛
果。以大慈悲，遍周塵剎，隨類現身，度脫有情。而復常居幽冥，救拔
地獄極苦眾生。以菩薩往昔曾發大願，眾生度盡，方證菩提，地獄未空，
誓不成佛。良以眾生心性，與佛無二。由迷昧故，於真常中，妄生迷惑，
起貪瞋癡，造殺盜淫，以致輪迴六道，了無出期。生人天時少，墮三途
時多。菩薩特垂慈愍，多方救濟。冀彼返妄歸真，祛迷得悟，以復其本
具之真如佛性而後已。譬如無價摩尼寶珠，墮於圊廁，愚人視同糞穢，
不加愛惜。智者知是無價寶珠，從廁取出，拭除糞穢，香湯洗滌，懸之
高幢，則光照天地，普雨眾寶。眾生心性，亦復如是。雖復迷昧造業，
墮落惡道。而本具之真如佛性，仍復湛寂常恆，不生不滅，了無遷變損
失之相。是故菩薩任何業重罪深之人，終無一念棄捨之心。而於最苦眾
生，偏垂憐愍，急欲度脫也。李圓淨居士，感菩薩之慈悲，惜眾生之迷
昧，因將菩薩本跡事實，以白話體，編纂敘述。又從日本續藏，錄其感
<pb n="687"/>
應事跡十八章，排印流佈。冀一切有情，同知菩薩從無量劫來，興慈運
悲，以期一切眾生，得度生死，證本佛性。從茲咸皆歸命，恭敬供養，
稱念洪名，以作怙恃。得出此五濁，生彼九蓮。上求佛道，下化眾生。
以菩薩之心為心，以菩薩之事為事。庶可不孤佛化，不負己靈也已。爰
書緣起，以告來哲。

<h2>觀音感應課序</h2>
觀世音菩薩，愍念眾生之心，不可以言語形容。雖天地父母，未足
喻其少分。善根未種未熟未脫者，令其即種即熟即脫。應以何身得度者，
即現何身而為說法。喻如日麗堯天，萬象咸蒙照燭。春回禹甸，百卉悉
荷生成。有感即通，無謀不應。良以菩薩無心，以眾生之心為心，故得
遍法界感，遍法界應，悉副彼念，了無差殊也。觀音感應課者，俯順世
情，令卜休咎，以期同種善根之妙方便也。凡佔者，皆須稱菩薩名。如
小兒有病，不肯服藥，涂藥於乳，則不服而服矣。菩薩名號，如返魂香，
若得見聞，宿業自消，宿善自生，以漸至於上追觀音之志事，究竟自利
利他於無既也。茲因徐積餘居士，與其夫人，得前明古本，石印千卷，
以結淨緣，略敘菩薩行慈之意云。

<h2>淨土聖賢錄序<little>（民二十二年）</little></h2>
淨土法門，廣大如法界，究竟如虛空。一切法門，無不從此法界流。
一切行門，無不還歸此法界。天姿聰明者，每以事簡易而理庸常，遂致
不加詳審。不但自不修習，且復發為議論，阻止破斥他人之修持，以顯
己之高明。此正所謂遍觀六合而不見睫毛，盡知諸法而不識自己之世智
辯聰，自視為宗教皆通，佛稱為可憐憫者。不思華嚴歸宗，在於求生淨
土。文殊、普賢、通皆發願往生。此其人為何如人，此其事為何如事。
吾儕縱稍明教義，而煩惑未斷，生死未了，一經再生之變，能不迷失乎
哉。壞器未燒，經雨則化，此如來特開淨土法門，俾上聖下凡，同於現
生直出生死之所以也。況彼二大士，久已成佛，示居等覺，以身率物，
發願求生。我何人斯，敢輿彼抗。如是詳審，定必幡然改圖，遵如來普
度聖凡之教，隨文殊、普賢、馬鳴、龍樹，遠公、智者、善導、永明等，
<pb n="688"/>
諸大菩薩、祖師之班，一致進行，以十大願王，迴向往生西方極樂世界，
以期圓滿佛果，作究竟大丈夫。誰肯以此大利益，甘讓他人，而自己安
住三界火宅，常受焦灼也哉。自大法東來，親證三昧，現生得道而往生
者，與具足煩惑，仗佛慈力，得以帶業往生者，何可勝數。清乾隆間，
彭際清居士，飭其姪希涑，輯錄往生淨土諸傳。首彌陀，以示立此法門
之教主。次觀音、勢至、文殊、普賢等，以示闡此法門之聖眾。次往生
比邱僧、尼，王臣、士庶，女人、物類，以示往生淨土之四眾。共五百
餘人，名曰淨土聖賢錄，是為初編。其間若聖若凡，若智若愚，同入如
來大誓願海，以漸證夫常寂光樂。觀此，知淨土法門，猶如大海，普納
眾流，亦如太虛，遍含萬象。盡法界眾生，無一人不攝其中，盡法界諸
法，皆由此得其實際。以其為如來一代時教之特別法門，三世諸佛之總
持要道故也。至道光末，蓮歸居士胡珽，輯乾隆後之往生者，得百數十
人，名為淨土聖賢錄續編。咸同之際，兵劫彌漫，提倡者少，稍形寂寥。
近來世道人心，愈趨愈下。凡具通方眼，存救世心者，莫不提倡因果報
應，信願念佛之法。具正知見者，無不靡然風從。故數十年來，又輯二
百餘人，名為淨土聖賢錄三編。此稿乃德森師所輯，今已排竣，故為敘
其緣起。在昔無輪船、火車，郵局、報館，雖地鄰疆址，每各不相知。
故古之法道大興，而所記往生者，千數百年，祇數百人耳。一以記錄缺
乏，一以古書散佚。若如今之各事便利，雖數十萬，亦不為多。閱者切
不可以古論今，謂為未必皆實。亦不得以今論古，謂為法未大興。試思
善導在長安，少康在新定，念佛之聲，盈於道路，其往生者，當不止百
千萬億。今則千里之遙，朝發夕至，加以郵電報紙，故雖數千里外，悉
可即知。然猶多有未記者，使一一記之，真不勝其多也。願舉世之人，
各以敦倫儘分，閑邪存誠，諸惡莫作，眾善奉行為基址。真為生死，發
菩提心，信願念佛，求生西方為修持。則生為聖賢徒侶，沒入如來封疆。
其為利益，非佛莫知。普願見聞，各各勉旃。

<h2>重訂西方公據序<little>（民十九年）</little></h2>
西方公據一書，流傳已久。其所采錄之言論，繁簡不一。有列彌陀
經、往生咒、於首者，亦有不列者。而其中列三聖像，九品蓮臺，蓮中
<pb n="689"/>
備圈，令人點以記數，則同。多有九品各蓮臺，均畫一佛像者。此後則
擇古今切要開示，及顯明事跡，以期閱者生決定信願，得以決定資此以
往生耳。其用意抑何深厚而周到也。然以念滿，或沒後則燒，殊覺有毀
壞經像之過。而一本利人好書，終必付之一燒，不徒暴殄天物，又復不
能普利。若留以傳世，則點得烏黎巴皂，難起人之閱興。進退思之，殊
難合適。吾友逸人，特為另訂章程。首列經、咒、念佛儀。次列古今顯
豁淺近各開示，而復注重於臨終助念一法，以期不至功將成而被無知眷
屬破壞也。次列三皈、五戒、十善、四諦、四料簡、各略釋，及佛號百
頌，以期初發心者，略知意義。訂作一本，以為永遠傳閱之書。其九品
圖記數之法，則另作一本，隨附正書，以備行者記數，及將來焚化耳，
其法甚善。遂為排印以廣施送，以期一切同倫，同得往生。須知淨土利
益，非佛莫知。是以華嚴於已證等覺之後，尚復以十大願王，迴向往生。
觀經於將墮阿鼻之時，念未十聲，即預九品。誠所謂十方三世一切諸佛，
上成佛道，下化眾生，無不資始乎此，而歸極乎此耳。普願同倫，各生
正信。

<h2>普陀洛迦新志序<little>（民二十年）</little></h2>
世出世間一切諸法，皆由時節因緣而為發起，故古德云，時節若至，
其理自彰，誠然誠然。<le>光</le>以庸劣，百無一能，寄食普陀山法雨寺三十二
年。昔閱普陀志，見其所載，皆屬道場廢興，以及種種尋常等事。至於
觀音大士往劫本跡事理，以及此方感應因緣，悉皆闕略，不禁令人長嘆。
民國六年，王采臣、周孝懷、陳錫周、三居士，來山見訪。王、周、謂，
普陀為觀音大士聖道場地，中外景仰，何可久撤講筵，忍令法道寂寞乎。
祈師發心講經，我等當為籌備道糧。<le>光</le>以固陋力辭。錫周則曰，山誌久
未修，板已模糊，師若肯修，我當刊刻。<le>光</le>曰，此事頗不容易。若照舊
例，則文人皆能為之。若將大士往劫本跡修證，及此方感應事跡，一一
略敘大端。令閱者咸知大士恩周沙界，慈濟無疆。從茲發起正信，身心
歸依，近獲人天之福，遠證菩提之果者，非遍閱大藏，備考群籍不可。
若不發揮大士本跡感應諸事理，則成遺道主志賓，捨本逐末，與尋常山
經水志何異。何以顯普陀為大士應化道場，又何以顯大士為法界眾生之
<pb n="690"/>
大慈悲父母，而與娑婆眾生因緣最深也。然<le>光</le>以宿業，致令心無知識，
目等盲瞽。尚須懺悔一二年，待其業消智朗，障盡目明時，當不惜身命，
勉令成就。如其業重，不能感格，當往江西，求黎端甫居士，代為了此
公案。此公學貫儒釋，筆超儕伍，必能發揮大士之慈悲心跡也。次年，
徐蔚如居士，以文鈔印行，致不加詳察者，謬謂之為知識，從茲信札來
往，日不暇給。八年春間，端甫歸西，先所發心，竟成空談。十一年春，
定海知事陶在東公來山，謂山誌流通，令人由信向而改惡遷善，返妄歸
真，實為挽回世道人心之根本要務，急宜重修。<le>光</le>以陶公護法心切，救
世情殷，即令普濟、法雨、兩寺主人，懇請陶公親任其事。陶公以公事
無暇，乃邑紳王雅三君任之。一切事宜，外有陶公，山有開如退居，
商酌料理。<le>光</le>以無暇，絕不過問。次年，陶公升於杭縣，猶復魚雁往還，
商酌其事。若非宿受大士付囑，其能如是也耶。初於修志議成之後，未
及一月江西彭澤許止淨居士來訪，一見即成莫逆。<le>光</le>敘昔衷曲，遂以大
士頌見，彼即允許。若非大士冥垂加被，何有如此之際遇乎。許君乃
備搜藏典，及諸群籍，時經二載，稿方告竣。述成頌文，近二萬言，而
復逐聯注其義意，俾閱者悉知所以，又節錄各經以為明證。頌文三卷，
經證一卷，共三百七十餘頁，於初夏寄來。頌中義意，許序已陳，茲不
復贅。<le>光</le>昔本欲冠於山誌之首。今以卷帙繁多，特為別行，兼欲遍佈天
下後世，儻與志合行，則不易廣播矣。<little>（後以陶公見頌文超妙、謂須冠於
志首。乃刪其注語，及經證等。僅錄正文，統作一卷，名本跡門，為卷
一）</little>然大士從無量劫來，分身塵剎，其本跡感應，非佛莫知。此數卷頌，
不過大地一塵，大海一滴，令不知大士之深慈大悲者，略知梗概。從茲
赧然愧怍，勃然奮發曰，吾人之心，與大士之心，無二無別。而大士圓
成佛道，久經長劫。又以悲心無盡，不離寂光，垂形九界，普現色身，
度脫眾生。我輩從無量劫來，輪迴六道，其親蒙拔苦與樂之恩者，不知
凡幾，直至今日，尚為凡夫。上負大士拯拔深恩，下負自己本具佛性，
靜言思之，能不愧死。彼既丈夫我亦爾，不應自輕而退屈。由是翻轉凡
情，追隨聖跡，克已復禮，閑邪存誠，敦行世善，兼修淨業，久而久之，
與之俱化。上焉者，即於現生，斷惑證真，了生脫死。下焉者，迨至臨
終，仗佛慈力，往生西方。能如是，則人人敦禮義，各各識因果，自然
<pb n="691"/>
干戈息而人禍永滅，雨晹時而天眷常臨矣。陶公所謂挽回世道人心之根
本要務者，其在斯乎。所願見者聞者，同發景仰大士之心，而勉力修習，
則幸甚幸甚。贊曰，觀音誓願妙難思，赴感應機不失時。救苦尋聲磁吸
鐵，現身說法月印池。塵剎國中咸事濟，娑婆界內更垂慈。深恩窮劫莫
能贊，冀愍群萌普護持。

<h2>重修清涼山誌序<little>（民二十二年）</little></h2>
文殊菩薩，道證一真，德超十地。入三德之秘藏，居常住之寂光。
但以救苦情殷，度生念切，故復不違寂光，現身塵剎，種種方便，度脫
眾生。其為七佛師，作菩薩母，猶屬跡門之事。若論本地，則非佛莫知。
雖盡塵剎界，無非所住，而障重之凡夫，何由識其妙用，瞻其法范乎哉。
以故不得不為初機，設一應化之地，俾有所趣向，而種出世之善根。故
從昔已來，與萬菩薩，常住清涼寶山，演說一實之道，兼示不思議種種
神化。令善根成熟者，即證真常，未成熟者，因茲增長。須知菩薩不動
念，而隨機示現說法，了無差殊者，如月到中天，影印眾水，不但大江
大河，各現一月，即一勺一滴，亦現一月。江河中月，一人視之，只見
一月，百千萬人，於百千萬處視之，亦各只見一月。人若東行，月則隨
之而東，人若西行，月則隨之而西，人若安住，月則不動。世間色法之
妙，尚能如是，何況菩薩，徹悟唯心，圓證自性，悲運同體，慈起無緣
者乎。恐拘墟者，見志中所有神妙之跡，心懷疑惑，故為表示其致。了
此，則遍閱大乘經典，不至驚疑怖畏，不徒為閱此志者作前導也。舊志，
系明萬曆間，鎮澄法師所修，大體甚好，閑有未加詳考之失。其時憨山、
紫柏、妙？，皆屬摯友，不但於此山有大關係，實於佛法世道有大關係，
均未立傳。清康熙間，復有修者，絕未遍訪，且於大有關係之文字，任
意刪削，因茲遂不流通。今依明志，稍為考訂增修耳。去春，一弟子李
圓淨言，文殊、普賢、觀音、地藏，四大菩薩，實為一切眾生之恃怙。
師在普陀，曾請許止淨居士，作觀音本跡頌，發揮觀音之深恩重德，至
為周到。師又另修王雅三所修之普陀志。何不將清涼、峨眉、九華志，
亦按此例而修之乎。況清涼志，亦無請處，而體裁尚好。峨眉志，則只
是志山，不復以發揮普賢之道為事。九華志，則更可痛嘆。當此世道人
<pb n="692"/>
心陷溺已極之時，固宜亟亟修而流通，以作挽回之據。遂忘其固陋，勉
力從事。乃請許止淨標示大致，其修治則<le>光</le>任之，其校對則德森師任之。
今已排竣，雖無大發明，然亦不無小補。至於近世之事，以身既不在其
地，而以朝不保夕之年，亦不敢人采訪。恐事未集而人已逝，致成空
談。故將近事，留與後來之哲人耳。憶昔光緒十三年，在紅螺山，告假
朝五臺，<little>（即清涼之別名。）</little>欲請清涼山誌，至京？璃廠，遍問各舊書店，
祇得一部，因而購之。今為排印流通，俾後來易得，而釋已遺憾，何幸
如之。五臺雖為文殊菩薩道場，未見念菩薩時發起之贊。今夏華嚴嶺僧
？棲師，祈作一贊，以備念誦之儀，乃湊成八句寄彼。贊曰，文殊菩薩
德難量，久成龍種上法王。<little>（龍種上佛，係文殊過去劫中成佛之名，出首
楞嚴三昧經。龍種上尊王，另是一佛，不可誤引。）</little>因憐眾生迷自性，特
輔釋迦振玄綱。為七佛師體莫測，作菩薩母用無方。常住寂光應眾感，
萬川一月影成咸彰。

<h2>重修峨眉山誌序<little>（民二十三年）</little></h2>
普賢菩薩，道證一真，德圓兩足。住寂光而興慈運悲，輔善逝而帶
果行因。具遮那之全體，示居補處。結華嚴之大義，指歸西方。雖盡十
方法界，無非所住真境。而此大光明山，實為應化道場。溯其立名之意，
蓋以佛光晝現，聖鐙夜來，恆古今而無或隱滅，盡來際以啟牖群生。由
是之故，致此峨眉寶山，亦稱大光明焉。一以形勢立名，一以聖跡取號，
固無別種因緣也。而一班不知菩薩德相者，欲借經言以見重，謬引華嚴
經菩薩住處品云：「西南方有處，名光明山，從昔以來，諸菩薩眾，於中
止住。現有菩薩，名曰賢勝，與其眷屬諸菩薩眾三千人俱，常在其中，
而演說法。夫如來在天竺之中，摩竭提國，成等正覺。說華嚴經，凡歷
七處，而有九會。初會，即在菩提場說，二會，七會，八會，皆在普光
明殿說，此殿亦在菩提場中。菩薩住處品，乃第七會所說之一品。先說
東、南、西、北、之四方，次說東北、東南、西南、西北、之四維，方
位次第，井然不亂。彼見有光明山三字，遂謂此西南方，指震旦國之峨
眉，在中國之西南。於現有菩薩，名曰賢勝，妄加註曰，即普賢也。普
賢亦名遍吉，未見又名賢勝也。援經而深悖於經，是欲令人生信，而反
<pb n="693"/>
致人起疑也。不知普賢之德相，以如來智慧，窮劫莫宣。華嚴經八十一
卷，其發揮普賢菩薩神通智慧，道德功業者，有十餘卷經。若稍加研究，
則何肯謬引。譬如輪王駐處，即是王都，光明到處，了無黑暗。由是今
志，特立菩薩聖跡一門，於中分為六章。一釋名，略釋普賢名義。二修
證，節錄悲華、楞嚴、二經，以明菩薩因地修證工夫。然據如來不思議
境界經，則菩薩久已成佛，其本地非佛莫知也。三德相，略引華嚴經，
稱贊菩薩不可思議神通道力。四法要，略明菩薩所說法要。而普賢行願
品，以十大願王，導歸極樂，普勸善財，及華藏海眾，一致進行，迥向
往生西方極樂世界，以期圓滿佛果，而為華嚴一經之歸宿。是知此一卷
經，大開淨土法門，實為十方三世一切諸佛，上成佛道，下化眾生，成
始成終之總持法門。三根普被，聖凡齊攝，末世行人，皆當依止。故錄
其全文，以期同登蓮邦焉。五利行，節錄法華經，觀普賢菩薩行法經，
略明菩薩衛護行人之事。六應化，明菩薩證窮法界，故於十方法界，隨
類現身，應以何身得度者，即現何身而為說法。故十方法界，皆可作菩
薩道場。然欲眾生投誠有地，故特於峨眉山，示應化焉。須知菩薩應化，
有普有專。普則大眾咸得親見，專則唯已自心明瞭。例如雲端現相，眾
目同觀。圓光攝身，縱齊肩併立，有許多人，而人人各見已身，不見他
身。於此二者，可知菩薩神應無方，非凡夫二乘所能測度。具此不思議
義，又何必謬引經文以自誣，而貽人笑柄耶。舊志所載，殊多訛謬。如
千歲寶掌，於卷二諸經發明云：「漢永平癸亥之前，已住此山，蒲公見鹿
跡如蓮華，徑投寶掌問之。掌令往洛陽，問摩騰、法蘭、二師。蒲公於
甲子，往洛陽，謁二師。不知甲子，即明帝七年，始遣蔡愔、秦景、王
遵等，往西域，尋佛法。至十年丁卯，二師隨諸人始來洛陽。按傳鐙錄
寶掌傳，東漢獻帝建安二十四年來中國，魏晉間，入蜀禮普賢，留大慈。
舊志本傳，只略東漢獻帝等一句。何不以此證前之訛，而竟兩存之，亦
不說其孰是孰非耶。於一生不至西蜀之智者大師，亦為立傳。且日與茂
真尊者、孫真人，弈？於呼應峰下之棋盤石上。又建呼應庵以居，均以
相呼相應以弈棋，為峰名庵名。作此說者，不但不知智者，且絕不知佛
法。智者一生，以身為法，作後學模範。何得日與閑僧曠道，常行犯佛
禁戒，玩物喪志之事乎。玄奘生於隋文帝仁壽四年甲子，其兄長捷法師，
<pb n="694"/>
令其出家，居洛陽淨土寺。十五歲，因隋室喪亂，至長安。時唐室初立，
尚事翦削，無暇弘法，遂與其兄往成都求學，未幾，聲聞遠著。武德五
年，於成都受具，思欲入京，以期聞所未聞。為兄所留，遂私遁，由三
峽，達漢陽，至相州，沿途求學弘法。後至長安，欲追法顯、智嚴、之
跡、結侶上表，往游西域，求所無經。斯時世始太平，中外尚未交通，
故詔不允許。眾咸退心，師獨不屈，乃於貞觀三年八月私去，歷一十七
年，始回中國。及至于闐，即遣使上表太宗，太宗優詔答之，且令沿途
有司，各為護衛迎送。師聞帝欲問罪遼濱，恐稽遲不遇，遂兼程而進。
由流沙，至沙州，是由甘肅而來者。帝敕有司，備儀仗相迎，忽至京城
之西漕，有司莫知所措。<little>（以按程備儀，師兼程而進，故致有失。）</little>此後，
日事翻譯，未及卒業而寂。何得有履西域，至峨眉九老洞，值聖真說偈
授經之事乎。但以世遠人亡，屢經滄桑，志乘軼失，無所依據。遂致以
訛傳訛，無由考正，故致然也。當明季時，胡世安公，好遊山而信佛，
未息心以研究，故其博采藝文，輯譯峨籟，實為清蔣虎臣山誌之權輿。
虎臣自謂於譯峨籟，一字不遺。然其所錄，總以敘述山峰之聳峻，岩壑
之幽秀，風雲之變態，寺宇之興廢而已。至於普賢興慈運悲，四眾竭誠
盡敬之所以然，尚不能稍為形容。況菩薩之本地風光，四眾之心契覺海
者，又何能一為形容耶。又此山昔有道教，自大法昌明後，漸次歸真。
明果滅妖，乾明作中峰之寺。羽流感德，黃冠作緇衣之僧。自後一致進
行，歸依三寶，道教絕響，已千餘年。舊志於普賢，及古高僧，有經傳
可考證者，尚多錯訛。況於絕響已久之道教事實，能無訛謬乎。黃帝往
空同山，問道於廣成子，載於莊子在宥篇。何得又往峨眉，復問道於天
皇真人乎。天皇真人，即廣成子，黃帝係有天下之責任者，非閑僧曠道，
隨意雲游者比。空同已去兩次，而有所悟，即廣成子移居峨眉，黃帝何
得又往峨眉。況蜀道之難，今尚興嘆，當黃帝時，不比今更難百千倍乎。
故知此諸記載，悉屬虛設。即的確之極，亦無關緊要，以此所說之法，
乃佛法中人乘天乘兩間之法。峨眉道教，久已絕響，又何猶立此法，以
致後世惑於兩歧，莫知去向乎。故將此種記載，多為刪去，揭佛日以普
被三根，亦天皇真人之所贊許者。<rubynote t="印光"/>一介庸僧，何敢妄稱通家，修輯
四大名山之山誌。但以掛搭普陀三十餘年，民十一年，定海知事陶在東
<pb n="695"/>
公，倡修普陀山誌，請邑儒王雅三先生主其事。王君於儒可稱博洽，於
佛未涉門徑。志成，而山中耆宿，命<le>光</le>重修。<le>光</le>以近來刻排各書
，了無
有暇。至十九年，掩關蘇垣，始得出書。一弟子李圓淨，熱心公益，謂
普陀、清涼、峨眉、九華、為中國四大名山。師既將普陀志修妥印行，
清涼、峨眉、九華、三山誌，亦不得置之不理。於是特祈前著觀音菩薩
本跡感應頌，及歷史感應統紀，佛學救劫編、之江西彭澤皈依弟子許止
淨居士，標示綱要。<le>光</le>但任其割貼安頓與印行。校對則歸於現遙領贛州
壽量寺住持德森法師，與陳無我居士。清涼志，去年已出書，峨眉志，
不久亦可付印，九華志，或於明年春夏間可出。四山舊志，唯清涼最嘉，
普陀次之，峨眉又次之，九華最居其下。良以三山誌，皆屬不通佛學之
儒士所修，故致買櫝還珠，敬卒隸而慢主人。只在山之形勢變幻處致力，
不在菩薩興慈運悲，拔苦與樂處形容。志山而不志佛，顛倒行事，雖有
其志，不能令見者聞者增長善根，種菩提因。此今志之所深致意者，故
為略示其意。然以未曾親歷其境之人，不能詳加詢訪，故只按舊志，及
諸經傳，而為證訂。至於近來名德，及新建築，概不加入，以免逸軼名
德之咎，掛一漏萬之譏。具眼知識，當能諒之。

<h2>重修九華山誌序<little>（民二十六年）</little></h2>
真如佛性，生佛體同，在凡不減，在聖不增。但以性德雖同，修德
各別，故生佛回異，苦樂懸殊。諸佛以順性而修，因茲返妄歸真，背塵
合覺，斷盡煩惑，徹證此即心本具之真如佛性，故得安住寂光，永享涅
槃常住之法樂。眾生以逆性而修，由是迷真逐妄，背覺合塵，起惑造業，
全迷此即心本具之真如佛性，故致常住娑婆，恆受六道輪迥之幻苦。諸
佛以眾生心體同而心相異故，不勝憐愍，不惜勞苦，發宏誓願，度脫眾
生，以視一切眾生皆是佛故。故梵網經云，一切眾生，皆有佛性。又云，
汝是當成佛，我是已成佛，常作如是信，戒品已具足。以若信自己是未
成之佛，決定不肯隨順凡情，造生死業。決定直下信受佛教，修菩提道。
其有迷之淺而宿根深者，一聞佛教，即得了悟，信受奉行。若迷之深而
宿根淺者，一聞佛教，反生誹謗，或至毀滅，令盡無餘，以視佛為眾生
故。以己之眾生貪瞋癡心，測度佛心，謂其所說，皆為誆騙愚夫愚婦奉
<pb n="696"/>
彼教之妄語，絕無真實，不可依從。若一依從，則永入迷途，莫由而出。
諸佛於此種眾生，了無一念棄捨之心，倍生憐愍愛惜之念。如人病狂，
撻罵父母，父母不以罪治，更增憐愍之心，知其失本心故，狂病若瘉，
自無此過。若迷之極深者，從劫至劫，亦難省悟，故諸佛以盡未來際，
度脫眾生為誓願。而已證法身之諸菩薩，莫不皆然。彼以自私自利闢佛
者，若知此義，能不愧死。迷之淺而宿根深者，古今固不乏人。今舉其
尤者，如宋之丞相張商英，明之居士大朗。商英初不知佛法，因游一
寺，見佛經莊嚴殊勝。忿然曰，胡人之書，乃如此莊嚴，吾聖人之書，
尚不能及。夜間執筆呻吟，莫措一詞。夫人向氏，頗信佛。因問所呻吟
者何事。曰，吾欲作無佛論耳。夫人曰，既然無佛，又何可論，且汝會
讀佛經否。曰，吾何肯讀彼之經。曰，既未讀彼之經，將據何義為論，
遂止。後於同僚處，見案頭有維摩詰經，偶一翻閱，覺其詞理超妙，因
請歸卒讀。未及半，而大生悔悟，發願盡此報身，弘揚法化。於教於宗，
皆有心得。所著護法論，極力贊揚，附入大藏。徽宗朝入相，時旱久，
夜即大沛甘霖，徽宗書商霖二大字以賜。蓋取商書說命，若歲大旱，用
汝作霖雨之義以褒之。大朗，蘇州木瀆人，其父母禱觀音而生。幼時
隨父母禮誦，及入塾，聞聖學，即以聖學為己任，因不禮誦，而輒作闢
佛文字。後見蓮池大師自知錄序，始知愧悔，不復闢佛。讀地藏菩薩本
願經，發心學佛為居士。遂研究天台、禪宗、各書，各有所得，乃禮憨
山大師門人出家，法名智旭，字蕅益。其戒行淨若冰雪，其見地明若日
月。而且注重淨土一法，以末世眾生，不仗佛力，決難現生了脫生死。
一生弘法，不作住持。多居北天目靈峰寺，故後人每以靈峰稱之，實未
為靈峰主人也。至如韓、歐、闢佛，但據儒教倫常近跡，及禮樂刑政為
論。絕無引及佛經之文，固知所闢，皆是未見顏色之瞽論。韓由晤大顛
禪師，歐由晤明教大師，方稍知佛，特不能如張之宏揚耳。而宋之周、
程、張、朱，為接孔孟心傳之人，其原皆由學佛而得。周茂叔，極為淳
篤，絕無一字闢佛。二程、張、朱、則陰奉陽違，取佛經之奧義，以釋
儒經。恐人謂己之所說系出佛經，遂極力闢佛所說之三世因果，六道輪
迥之實事實理，謂為虛構，以作騙愚夫愚婦奉教之據，實無其事。由此
以後，凡儒者，皆不敢說因果，恐人攻擊以為異端。凡理學，皆偷看佛
<pb n="697"/>
經以自雄，皆力闢佛法以自固。以致愈趨愈下，遂至演出災禍頻仍，民
不聊生之慘劇。設使大家皆提倡因果，斷不至如此之極。夫因果者，聖
人治天下，諸佛度眾生之大權也，捨此，則無法可設矣。今則亂極思治，
若猶不以因果為本，則以後之禍，當更慘劇矣。九華山者，地藏菩薩應
化之道場也。地藏菩薩，於無量劫前，久證法身，已成佛道，而不居佛
位。以眾生度盡，方證菩提，地獄未空，誓不成佛為願。其悲愍眾生受
生死苦之心，莫名深切。故佛於仞利天，為母說法時，凡十方世界諸佛
菩薩，天龍八部，皆來集會，雖以佛眼，莫能數知。此諸佛菩薩，皆由
地藏教化，方得道果，而地藏尚示聲聞儀式。其於十方世界，現種種身
以說法外，又常在幽冥極苦處，以行救度。十方諸佛菩薩，莫不贊嘆其
興慈運悲之深心。而蕅益大師，一讀菩薩本願經，即發大菩提心。以地
藏乃諸佛之師，菩薩之母，尚汲汲以度吾人眾生為事。儻不以自他同出
生死為志事，其孤負慈恩也大矣。菩薩示生，在唐新羅國<little>（唐高宗之前，
原有高句麗，新羅，百濟，三國之分。高宗滅高句麗，百濟，之地，悉
歸新羅，並為一國。五代時王建繼之，國號高麗。自明初至今，乃名朝
鮮。人多以新羅為暹羅，實誤。）</little>王族，姓金，名喬覺。至高宗永徽四年
來九華，其苦行道跡，世莫能逾，識者以為地藏示現，詳見本志，此不
多敘。而拘墟者，不知菩薩分身塵剎世界應化之跡，每謂此之地藏，非
本願經之地藏。然則布袋和尚，亦可云非當來下生之彌勒菩薩乎。此山
由菩薩建立道場後，歷年久遠，屢經鼎革，故致誌書失傳，至明嘉靖間，
方輯誌書，歷萬曆、崇禎，以及清康熙、乾隆、光緒，凡經六次，皆官
廳主持，儒士編輯。於菩薩弘慈大悲，法門精妙旨趣，未能發揮。蓋與
尋常山經水志無異，殊失名山道場，為國祝釐，為民祈福之所之意，然
亦無毀謗佛法之文字。光緒志，周山門修時，作許多毀謗之文附之，以
彰己之知見高明。令僧出資，而板存縣署，且不許翻刻，吾不知其意為
何故也。茲由李圓淨請重修，祈許止淨居士為之鑒訂，德森法師為之編
輯。書既成，<little>（一切成就因緣，由卷末德師跋中詳述，此不贅）</little>因將菩薩
度生深慈大悲，略為發揮，期見聞者，各生正信。庶可仗菩薩慈力，離
幻妄苦，得究竟樂。爰為贊曰，大土誓願不可測，運悲週遍塵剎國。眾
生儘後誓方休，地獄空時願始息。受化多成無上道，自身猶示聲聞跡。
<pb n="698"/>
祇緣生佛性唯一，欲令同獲究竟即。

<h2>日誦經咒選錄序<little>（民十八年）</little></h2>
佛法大無不包，細無不舉，唯佛與佛，乃能究盡。登地菩薩，尚不
能窮源徹底，況具足惑業之博地凡夫乎哉。然撮其要義，則唯期洞明自
心，徹證佛性。欲明自心而證佛性。必須以戒束身，以定息妄，以慧斷
惑。自可出幻妄之生死，證真常之涅槃矣。其修持次序，當以開本知見
為先導，信願念佛為正行，萬善莊嚴為助修。以故首列金剛經，心經，
觀世音普門品，大勢至念佛圓通章，阿彌陀經，往生咒，念佛起止儀，
發願文，以及大悲、准提、各咒。或兼持各種，或專持一種，悉以作修
持淨業之助。以冀徹悟五蘊原空，諸法非相，遍行萬行，而不見能行之
相。專志念佛，而了知心作心是。能如是修，則頓出迷途，直登覺岸矣。
良以末世眾生，障深慧淺。匪仗佛力，實難解脫。以念佛一法，乃十方
三世一切諸佛，上成佛道，下化眾生，成始成終之無上法門。校彼一切
仗自力斷惑證真以了生死者，奚啻天淵懸殊焉。又欲初機行人，深知
各種法門之所以。在家二眾，於日用倫常中，即能真俗並融，儒佛兩盡。
因附錄感應篇陰騭文，覺世經，及淨土修持各開示。以為改過遷善，趨
吉避凶，超凡入聖，了生脫死之規矩準繩。庶可現生即出三界六道之外，
直入七寶九蓮之中。願諸修士，同加註意。

<h2>淨土篇序<little>（民二十年）</little></h2>
淨土法門，普被三根。於在家人，更為要緊。以在家人，各有職業，
不易參研宗教等法。唯此念佛一法，最為契理契機。老實頭顓蒙念佛，
念到業盡情空時，父母未生前本來面目，如來藏妙真如性，悉皆覿體全
彰。待至臨終，定登上品。其或根機陋劣，未能業盡情空。然以真信切
願，持佛名號，求生西方之誠，必能與佛感應道交，親蒙接引，即得帶
業往生。淨土之妙，妙在於此。不識此義，縱令參禪得髓，看教明心。
儻有絲毫惑業未盡，仍然生死輪迥不得出離。且莫自恃，致令愚夫愚婦
念佛求生西方，遂得帶業往生者所憐憫。嗚呼，真利益多被極庸愚人得。
大聰明人，每每不能望其肩背者，多緣自恃聰明，縱有佛力不肯倚仗，
<pb n="699"/>
卒致長劫輪轉，了無出期，可不哀哉。從上古德，本佛悲心，提倡淨土，
所有著述，多難勝數。但多系文言，不利平人。李圓淨居士，本淨土四
經，及古德著述之意，述為語體，用闡淨宗。雖科列十門，文近萬言。
而一字一義皆本佛經祖語，絕無自立意見，以自衒耀，致有誤人壞法之
咎。佛學書局，以其有益初機，故特列於小叢書中，以期廣傳。今又另
排三號大字，以期老年目力衰弱者，均不難看。又祈為序引，以啟正信。
其餘要義，書中自具，何須多贅。須知淨土法門，為一切諸法匯歸之法
海。若能如是信者，其人現生即可高登九品，將來決定圓滿三覺。有謂
此語有過者，餘謂此過非我所敢承任，自有本師釋迦牟尼佛，及阿彌陀
佛承任也。

<h2>淨土問辨功過格合刊序<little>（民十八年）</little></h2>
古人云，死生亦大矣，可不悲哉。知死生之可悲，當求所以了生死
之法，則可悲者，轉為可樂也。若不求了生死之法，徒生悲感，有何所
益。大丈夫生於世間，事事無不豫為之計。唯於生死一事，反多置之不
問。直待報終命盡，則隨業受報，不知此一念心識，又向何道中受生去
也。人天是客居，三途是家鄉。三途一報百千劫，復生人天了無期。由
是言之，則了生死之法，固不可不汲汲講求也。須知法門無量，皆須自
力斷惑證真，方有了生死分，則末世眾生，頗難現生即得實益。唯信願
念佛求生西方，最為第一，以其仗佛慈力，即未斷惑業之人，亦可出此
娑婆，登彼極樂，實為我輩無力斷惑者之一大恃牯。以故朱變臣居士，
唯恐世人狃於常見，不肯修習，以致自誤。故以已先所存之種種疑情，
一一剖析明瞭，而為一切同人之嚮導。又復附以勸孝戒淫等篇，俾於首
善首惡，嚴事法戒，則根基鞏固，進修無滯矣。又己日用倫常，或恐疏
略，故復以功過格，附於其後。竊以此格，實為格致誠正之要務，盡心
力而行之，不患不到聖賢地位。凡有志於希聖希賢者，祈勿以此為瑣屑
而忽略之，則善矣。又功過格屬散文，不便記誦。感應篇，陰騭文，實
為功過格之源本，以故恭錄於首，以期朝夕諷誦，互相鑒照。俾得三業
清淨，一心淳篤。庶可無忝所生，行為世法。由是而世法佛法，一道齊
修。成已成人，了無二致。前繼往聖，後開來學，參贊化育，輔翼郅治，
<pb n="700"/>
皆於此庸言庸行中得之。若捨此不行，別求玄妙。縱令大得，亦只能利
一類之機而況專資空談者乎。

<h2>覺後編序<little>（民十八年）</little></h2>
孔子曰，性相近也，習相遠也。性，即覺之本體也，習，即覺之功
用也。性，則凡聖生佛，了無二致，故云相近。亦即所謂人同此心，心
同此理也。習，則有順性、悖性、之不同。能順其性，則居心動念行事，
自能懲忿窒欲，閑邪存誠。以至人欲淨盡，天理流行，圓復其本體之覺
性，以至為賢為聖，初非有待於外也。如是之人，名為覺者。先覺者，
必以己之所覺，轉而覺彼不覺，悉令皆覺。則彼後之未覺者。一一悉同
先覺矣。此繼往開來，參贊化育，以維持天下後世之大法，亦即人與天
地併稱三纔之所以然也。故伊尹云：「予天民之先覺者也，予將以斯道覺
斯民也，非予覺之而誰也。彼既以聖賢視一切人民，而人民之聞其說者，
誰肯以庸愚自限，不復兢業修持，以直趨於聖賢之域乎。惜後世未受先
覺之教導者，每每迷真逐妄，背覺合塵，奔馳於聲色貨利之中，遂至舉
道德仁義而置之度外。雖同賦此覺性，由其悖戾之故，不唯不為聖賢，
而反墮為庸愚、為暴亂，豈不大可哀哉。書日，惟聖罔念作狂，惟狂克
念作聖，則覺後之道，不可不汲汲講求也。正定王克庵居士，前清之隱
士也。以為時當末造，聖賢既難親炙，莫由取法。六經論孟之言，又非
普通人所能領會。於是采取感應篇，陰騭文，功過格等，及古今賢哲所
著孝親敬長，持身涉世，改過遷善諸嘉言，輯為一編。共分十四門，首
曰明宗，錄感應等三種，以為總綱。自後各門，皆發揮此三種中所當取
法，所當切戒之意。後人能讀是編，則綱舉目張，本立道生。舉凡一言
一動，無不納於範圍。如鎔金入嘉模，勢必成為正器。如嘉禾得甘雨，
決定大有收成。世間之善果既得，誰肯畫地自限，不復以修持淨土法門
為事，以期圓證此覺性，而為世出世間無上大覺也哉。其弟雷夏，擬為
流通，持以見示。因相與募資排印，以廣其傳。有緣遇者，宜詳閱而深
思之。切勿錯過，則幸甚幸甚。

<h2>學佛淺說序<little>（民十三年）</little></h2>
<pb n="701"/>
佛法深廣，有如大海，唯佛與佛，方能徹其源底。其餘九法界，雖
則聖凡利鈍不同，各各隨己分量而為修習，以迄證入。譬如修羅香象，
及與蚊蟲，飲於大海，各得飽腹而去。若欲一口吸盡，除非具足大海之
量者方可。否則只可親嘗其味，未易窮源徹底也。然佛法乃一切眾生即
心本具之法。於眾生心外，了無一法之所增益。以一切眾生之心，當體
與佛無二無別。但由迷而未悟，起惑造業，隨業受苦。以致即心本具之
智慧德相，被煩惱惡業之所蓋覆，如雲籠月，不見光相。雖則不見光相，
而月之光相常自如如，了無所減。如來由是起無緣慈，運同體悲，隨順
機宜，與之說法。雖大、小、權、實，偏、圓、頓、漸，隨機施設，種
種不同。在佛本意，無非令一切眾生，背塵合覺，返迷歸悟，出幻妄之
生死，成本具之佛道而已。以眾生業障深重，未易消除。故特開信願念
佛之淨土法門，俾一切若聖若凡，或愚或智，同仗彌陀宏誓願力，往生
西方。則複本具之心性，成無上之菩提，蓋易易矣。自佛法入震旦，千
八百餘年以來，凡聖君賢臣，偉人名士，莫不仰遵佛囑，護持流通。以
佛法雖屬出世之法，所有世間經世之道，悉皆包括無遺。舉凡父慈、子
孝，兄友、弟恭，夫和、婦順，主仁、僕忠，咸與世間聖人所說無異。
世間聖人，唯令人盡義儘分，佛則具明能盡義儘分，與不能盡義儘分之
善惡報應。盡義儘分，只能教其上智。若稟性頑劣，則不是偽為，便是
故悖。儻知善惡報應，則欲為善而必能勉力，欲為不善而有所不敢矣。
如來所說三世因果，六道輪迴等法，深則見深，淺則見淺。以之修心，
即可斷惑證真，了生脫死。以之治世，即可勝殘去殺，返澆還淳。近來
世道人心，陷溺已至極點。競倡新法，廢棄舊章。雖父子夫婦之倫，尚
欲推翻，況其小焉者乎。以故天災人禍，相繼降作。國運危岌，民不聊
生。有心世道人心之人，欲為挽救，普勸悉皆研究佛學。戒殺放生，吃
素念佛，諸惡莫作，眾善奉行。由一傳十，由十傳百，至千至萬，靡然
風從。庶可望其天下太平，人民安樂。此實治亂持危，改革世道人心之
根本法輪也。當今之世，若不以因果報應，生死輪迥為訓，雖聖賢齊出
於世，亦末如之何矣。若不以信願念佛，求生西方是修，縱天姿高上，
亦難斷惑證真，了生脫死。王博謙居士，宿根深厚，救世心切。兼且主
筆報館，操言論之機關。欲令同人，同皆學佛。以佛教經論著述，文深
<pb n="702"/>
義奧。縱慧業文人，久經研究，尚難悉其指歸，入其閑閫，況愚夫愚婦
乎哉。由是以己所見之理，作學佛淺說二十篇。概用通俗文字，其語悉
本佛祖經論，不過借顯淺之文發揮之。以期雅俗同觀，智愚咸了耳。以
<le>光</le>形跡雖異，志道原同。虛心下問，以稿見寄，謬令鑒訂，以便流通。
因詳閱之，不勝歡喜。聊抒愚懷，以示同意。普願閱者，同生信心，所
有利益，當自證知。

<h2>佛祖心燈禪淨雙勛合編流通序<little>（民二十年）</little></h2>
佛祖心燈，亙古常明。禪淨理致，充塞法界。人各具足，何用贊揚。
為不了者，重下註腳。梵網經云，一切眾生，皆有佛性。又云，汝是當
成佛，我是已成佛。法華常不輕菩薩，見諸四眾，皆悉禮拜日，我不敢
輕於汝等，汝等皆當作佛。華嚴如來成等正覺，嘆日，奇哉，一切眾生，
皆具如來智慧德相，但因妄想執著，而不證得。若離妄想，則一切智，
自然智，則得現前。是知眾生當體是佛，但以迷而未悟，及悟而未證，
故不免仍作眾生耳。其令悟之法，莫過於參禪。即所謂看父母未生以前
本來面目者，乃令人向未動念以前，親見其主人翁耳。果能徹見，是名
為悟。然煩惱未斷，依舊莫出輪迥。若能斷盡世間煩惑，方可高超三界。
是知證之一事，大非易易，以故不得不依信願念佛求生西方，以期仗佛
慈力，帶業往生也。諦思此義，知如來特開淨土一門，不獨為接引普通
行人，實為保護於宗於教有所悟證，而未至凡情聖見俱不可得，煩惑淨
盡，翛然解脫者。夫已悟已證，末至其極。若無淨土法門為之保護攝持，
則此諸行人，再經受生，沈沒者居多，而進修者甚少矣。感佛恩德，不
禁令人哽咽涕零。瞭然大師，宿根深厚。從初出家，即志宗乘。苦參力
究，得其旨歸。以七佛，及西竺東震三十三祖偈，文深義奧，殊難領會。
因為貫注，稍增字句，義便彰明，遂名之為佛祖心燈。嗣後雲游諸方，
研窮經論，始知淨土法門，實為諸佛諸祖究竟自利利人之甚深法海。一
切諸法，無不從此流出，無不還歸此法。遂生真信，而力修持，以期即
生往生，克副初衷也。閑有發揮禪淨理致，語語確切，發人深省，乃名
之為禪淨雙勛。雖仍提倡禪宗，實則注重淨土。以期已悟證，未悟證者，
同得即生了脫也。其友德森大師，欲為排印流通，祈餘審定，及敘其意
<pb n="703"/>
致，乃撮舉其要而述之。所惜語意校深，普通初機人，未能一閱直下明
了耳。然接引初機之書甚多，固未可為歉憾也。而亦可令參禪未得悟證
者，得其即生了辦之道，其有益於禪者大矣。願見聞者，同生信焉。

<h2>正學啟蒙三字頌齊註序<little>（民二十年）</little></h2>
人同此心，心同此理，生佛不二，凡聖一如。儒釋聖人，先得吾心
之所同然。愍眾生迷而未悟，莫得受用。由是各垂言教以啟迪之，期其
各得親證此理，又復以先覺覺後覺也。然儒主經世，故其說注重倫常。
於心性極致，不過略示端倪而已。若能研究佛學，有所悟會，則即倫常
日用，無不一真畢露，左右逢源。故古今來建大功，立大業，精忠貫日
月，浩氣塞天地者，多從學佛得力而來。所謂不知佛法，莫由知儒。不
知出世之妙，莫由經世也。釋主出世，故舉世間倫常，與心性極致。一
一徹底發揮。隨機施教，對病發藥，俾一切眾生，各隨其機而得實益。
以故遇父言慈，遇子言孝，兄友、弟恭，夫和、婦順，主仁、僕忠，一
一示其前因現果，現因後果。使人欲為惡而有所不敢，欲不為善而有所
不能。儻人各知此義，有不彝倫攸敘，天下太平乎哉。此殆佛教人乘、
天乘、法耳，其效尚能如是。若聲聞、緣覺、菩薩、佛乘、之利益，又
何可得而測量者哉。所惜宋儒量小，由學佛法，得知聖人之心法。欲推
尊儒教，反從而闢駁佛法。其所闢駁者，實為令人誠意正心，盡誼儘分
之根本。如三世因果，六道輪迥，此天下古今之實理實事。人若知此，
何敢違心悖理，以取罪戾，致未來墮不如意處，則不期然而正心誠意，
盡誼儘分矣。宋儒謂佛以因果報應，生死輪迥，誘惑愚俗。不知人稟天
地之氣以生，及其已死，則形既朽滅，神亦飄散，縱有刑罰，將何所施。
誤謂一死永滅，成大邪見，以一傳諸，貽害後世。大悖聖人原始返終，
故知死生之說，精氣為物，遊魂為變，是故知鬼神之情狀之義。由是奸
邪之輩，敢於為惡，以一死永滅，堯桀同歸於盡。又何必繩趨尺步，受
此拘束，以致徒勞一生。又何不肆志縱情，隨意所為，以享自由自在之
幸福乎。因茲善無以勸，惡無以懲，彼此傚尤，以致成此廢經廢倫之現
象。在彼本意，恐提倡因果報應，生死輪迴，人必多歸於佛。故特闢駁
以關閉之，令人無由趣入，庶可儒教興盛，永久無替。而不知反將聖人
<pb n="704"/>
之道，由此滅沒，可不哀哉。婺源江易園居士，宿植德本，品粹學優。
初則專宗程朱，不知佛為何如人。後以閱歷既深，拘見漸消，試閱佛經，
則如登泰山，偏觀四虛，心神暢悅，非言可喻。始知先儒以門庭知見，
俾後世不沾法利，不勝痛惜。於是隱居家鄉，依之修持，一鄉之人，悉
從其化。又思啟迪後來，俾得實益，因作三字頌，略述儒佛立教覺世之
大旨，並歷史諸子之綱要，庶學者不被前人門庭語言所誤。而同得以盡
倫學儒，盡性學佛，經世出世，合而為一。明明德以止至善，無所住而
生其心。不著一法，具修眾善，永離四相，圓彰萬德。證吾心本具之法，
續如來所得之道。遠令先聖暢懷，近為宋儒補過。其為功德，實非淺鮮。
門下士齊用修，又為之注，俾閱者一目瞭然。李圓淨居士，特為排印，
祈餘作序，以冀廣傳。因不揣固陋，述其大略。願為父兄，及膺教育之
職者，令諸子弟，同讀誦之。則知在儒在釋，了無二道，經世出世，原
是一法。因果明而心性自悟，彝倫敘而天下太平，此理勢所必然者。明
眼人當不以餘言為河漢也。

<h2>正學啟蒙三字頌游註序</h2>
<little>（民二十七年０作此二序時，尚仍未知江居士等，
已深埋沒於沙盤木筆中）</little>
甚矣，人心之陷溺，正道之難聞也。人性本善，本具明德，由無人
指示，昧而弗知。其有指者，或更增其味，以致畢生不聞正道。故孔子
謂，朝聞道，夕死可矣，足見世之虛生浪死者多多也。良由道在邇而求
諸遠，事在易而求諸難。講學者欲明聖人之道，反晦聖人之心，以不在
根本上著手，而在枝末上致力。且將根本認為枝末，枝末認為根本。雖
欲誠意正心，不以格去心中私欲之物為事，此心既被私欲之物錮蔽，其
知見皆隨心之私欲而為定准。如愛妻愛子者，其妻子再不好，總覺得好，
絕不覺其不好。以心溺於愛，便無正知正見。若將愛之私欲去盡，則妻
子之好與不好，如鏡現相，研媸立見矣。私欲既無，真知自現，則意不
期誠而自誠，心不期正而自正，身不期修而自修矣。知，即明德。格、
致、誠、正、修，乃明明德之工夫。五者備而明德明。後之齊、治、平，
乃親民，而止於至善之事也。夫三世因果，六道輪迥之事理，詩、書、
<pb n="705"/>
易，以及史、漢，已有其事，不過未能詳言其所以耳。有此，則中下之
人，知作善則降祥，作不善則降殃，有所冀慕，有所恐懼，則欲不正心
誠意，冀善報而有所不能，懼惡報而有所不敢。今以此因果輪迥之事理，
為佛騙愚夫婦奉教之虛設，實無其事。又謂人死神滅，令誰受刑，及與
生。一死永滅，堯桀同歸於盡。由是善無以勸，惡無以懲，以馴致於
廢經廢倫，實行獸化。可不哀哉。易園居士，初不知佛，亦未免人云亦
云。及看佛經，方知從前之謬。遂家居潛修，一鄉之人，均受其化。欲
為天下後世，作一明導，因著三字頌，以明佛之所以為佛，及孔老與佛
同而不同，佛與孔老異而不異之所以然。以人未看佛經，不但不知佛，
亦不知儒。既看佛經，方真知儒。即出世而經世，即消極而積極，佛儒
心法，一以貫之。並略敘學史之要，以期大啟藩籬，歸於大同。門人齊
用修，特為箋註，以期閱者悉知，於民二十年，排印行世，<le>光</le>曾為序。
今門人游有維，以齊注太略，未閱佛經，及儒教群籍者，或難徹了。因
援引經論，以暢通之，其為利益，可勝言哉。果肯研究，必期深入。從
茲遵孔孟之教以維持世道，修如來之法以徹證自心。必須師三省而戰兢
自持，凜四勿以隱微無愧。空五蘊而一塵不立，淨六根而諸相圓離。直
達歸無所得之地，方得圓滿菩提。為調御之丈夫，作人天之導師，皆由
此而基之也。

<h2>晉蓮宗初祖廬山慧遠法師文鈔序<little>（民二十四年）</little></h2>
如來大法，彌綸法界，包括空有。示本具之真心，顯隨緣之妙用。
其心體則生佛一如，聖凡不二，真常不變，寂照圓融。佛以究竟證故，
故得五蘊皆空，諸苦悉度，一塵不立，萬德圓彰。眾生以徹底迷故，故
致迷真逐妄，背覺合塵，輪迥生死，了無出期。於是如來，隨眾生機，
說種種法，令彼各各就路還家，親見本生之父母。探衣出珠，即獲無盡
之家珍。上根固得解脫，中下仍在輪迥。特開淨土法門，令其橫超三界。
普使中下，追蹤上根。其為利益，莫能名焉。此義雖出方等，其道實肇
華嚴。但以凡小不能預會，莫由稟承。當華嚴未來之前，率目為方便小
道。迨行願既譯之後，方知為成佛真詮。廬山遠公，宿承佛矚，乘願再
來。未睹涅槃，即著法性常住之論。未見華嚴，便闡導歸極樂之宗。立
<pb n="706"/>
法開與經合，其道普被三根。契理契機，徹上徹下。暢如來出世之本懷，
了含識生死之大事。若非大權示現，其孰能預於此。故羅什法師日，經
言。末後東方，當有護法菩薩，勛哉仁者，善弘其事。西域僧眾，咸稱
漢地有大乘開士，輒東向稽首，獻心臺廬獄。其神理之跡，未可測也。
按遠公，於東晉孝武帝太元九年甲申，始至廬山，住同門慧永法師之西
林寺。後以來學者多，西林隘不能容，故復開東林寺。經始之時，山神
效靈，材木自至。刺史桓伊，乃為建造，名其殿為神運，表靈異焉。由
是緇素高賢，來者益眾。至太元十五年庚寅，七月二十八日，與緇素一
百二十三人，結社念佛，求生西方。此諸人等，於臨終時，皆有瑞應，
皆得往生。良由諸人，均具出類拔萃之智，又蒙遠公開導，及諸友切磋
琢磨之力，故獲此益。此系最初結社之人。若終公之世，三十餘年之內，
其蒙法化而修淨業，得三昧而登蓮邦者，仍可勝數。溯遠公於太元九年
甲申至廬山，於義熙十二年丙辰，八月初六日西逝，凡三十二年，影不
出山，跡不入俗。其弘揚法化，護持佛教之著述，備載廬山集。以屢經
滄桑，佚失殆盡。幸弘明集，廣弘明集，各有所錄，猶令古德芳徽，永
傳於世。如皋沙健庵太史，晚年篤信佛法，專修淨業。博覽群書，凡遠公
著述，及後人所作傳贊記頌等，悉備錄之，題曰慧遠法師文鈔。分正附
二編。其門人項智源，又為補錄，委<le>光</le>校訂而排印焉。竊以遠公為蓮宗
初祖，其書廣佈，閱者必能興起。但以資斧不給，先印萬冊以為之倡，
則後之源源相繼而印者，又何可計其數耶。後之學者，由此書故，悉知
淨土法門之所以然，必至當仁不讓，追蹤先覺，同出五濁，同登九蓮也。
故於付排之前，略敘來歷。至於遠公之道德、功業、文章、感通，備載
文鈔正附二編，茲不繁述。
世傳遠公，與十八高賢，一百二十三人結社。十八人中，遠公居
首，餘十五人，多系最初結社之人。若佛馱跋陀羅，係安帝義熙二年
始入社，乃結社後第十七年。佛馱耶舍，係義熙十年入社，乃結祉後第
二十五年飛錫法師寶王論謂遠公從佛馱跋陀羅受念佛三昧，與緇素高賢
結社念佛。蓋尊西僧，而未詳考其入社之年時耳。

<h2>衛生集序<little>（民二十年）</little></h2>
<pb n="707"/>
天地間完全一團太和元氣。故風雨順時，谷麥豐熟，動植諸物，悉
得生育。人若體此以行，固不愧與天地並立為三，而稱三纔。以茲自衛
衛他，俾一切含識，悉得其所，共樂天真。非所謂繼往開來，以先覺覺
後覺，補天地之缺陷，贊天地之化育者哉。而世人因貪口腹，取彼水陸
空行諸物，殺而食之，以期悅我口腹，衛我生命，則欲求衛生，適得其
反。由殺生故，大幹天和。戾氣所感，致有水旱瘟蝗等天災。殺業所結，
發生彼此戰鬥之人禍。究此災禍之由，總因宿世現生殺生食肉之所致。
食肉之禍，極酷極烈。不但害及現生，而復累及多劫。凡欲自衛其生者，
可不以普衛一切水陸空行諸生乎哉。食肉衛生，大是異事。由習慣故，
視以為常。如非洲人，殺人供膳，彼地之人，恬不為怪。緬昔聖人在位，
則曰，鳥獸魚鱉咸若。若者，順也。咸若者，咸令順其天性，不罹殺害
之苦，與驚竄之怖也。此誠所謂乾為大父，坤為大母，民吾同胞，物吾
與也之懷抱也。若此，可不名之為大衛生家乎。惜今之衛生者，戕彼生
而衛我生，卒致現生後世，苦報無窮。人羊轉轂，強弱遞換，盡未來際，
亦難了結。於是古今緇素各大衛生家，咸皆提倡愛物行慈，戒殺放生，
持齋茹素，信願念佛。實為究竟衛生，至極圓滿之義舉也。華悟棲居士，
篤信佛法，修持淨業。欲挽世道人心，特輯古今名人言論，及殺生放生
種種果報，名之曰衛生集。冀世人欲自衛其生，先當衛彼水陸空行諸生。
則其自衛，不但止及現身，將使生生世世，凡所生處，悉各吉祥，無諸
災禍。若又念佛，以此衛生功德，迴向往生。當可了生脫死，超凡入聖，
斷盡煩惑，得大無畏，普為一切孤露無依之六道眾生，以作護衛，此命
名衛生之微義也。郭涵齋居士，以近來殺劫彌漫，了無底止。欲流通此
集，冀閱者咸發衛生之心，以息殺劫而正風化。祈餘為校，因稍更正其
次序、名稱、卷數。又附前人所批數段，於各文之下。附唐人勸孝歌，
及八反歌於後。俾各重衛生，各敦孝恩，以廣仁德，以報親恩。而一切
眾生，皆有佛性，皆當作佛，皆是過去父母，未來諸佛，尤當推廣孝敬
之心，以期究竟自衛衛生云爾。

<h2>羅兩？居士正信錄序</h2>
一切眾生，皆有佛性，皆當作佛，以故佛視一切眾生皆是佛。愍其
<pb n="708"/>
背覺合塵，輪迴六道，經塵點劫，莫由出離。於是隨機施教，對證發藥，
種種方便，為之化導。以冀彼背塵合覺，返妄歸真，消除本無之惑業，
圓證本有之佛性而後已。眾生視佛皆是眾生，以故聞佛之言，見佛之行，
不即信受，謂為幻妄不實，蠱惑愚俗者有之。謂為棄倫理，害正道者有
之。謂為愈近理，大亂真者有之。然佛固不以此而棄捨也，只可待時節
因緣成熟，以行度脫耳。多有始以不知而妄闢，繼以深知而力修，後以
真修而悟證。由是了生脫死，超凡入聖，廣垂言教，啟牖後人。以其了
知佛之立法，圓該世出世間一切善法。不獨不悖世法，而復大有益於世
法。論修持，則毫善弗遺，而一心無住。譚諦理，則一塵不立，而萬德
圓彰。以故具超格之知見，有特別之志向者，無不歸心而崇奉之，以期
其已立立人，自利利他焉。亦有剽竊佛經要義，以宏儒宗。反加以極酷
烈之闢駁，以關閉天下後世之人不入佛法。其本意不過以門牆見重，恐
其不加關閉，則群趨於佛，儒門因之冷落。不知真上根人，決不受關。
而中下之士，由彼破斥因果報應，生死輪迴，謂為佛以此為誘惑愚俗之
據。凡佛令人改過遷善，以及了生脫死等法，彼則斥為自私自利。以有
所為而為善即是惡，必期於無所為而為善。大悖聖賢克已寡過，下學上
達之旨。及易書趨吉避凶，惠吉逆凶之道。徒以盡誼儘分，誠意正心，
為淑世善俗之術。於所令人不得不盡誼儘分，誠意正心之根本，完全廢
棄。以聖人分上之事，責凡夫以實行。故致善無以勸，惡無以懲。及至
歐風東漸，則廢經廢倫之種種惡劇，通皆演出。其禍根正在破斥因果報
應，生死輪迴。及有所為而為善即是惡，與自利利他，了生脫死，斥之
為自私自利之偷心之所致也。於是有心世道之人，群思挽救之法。適有
以羅兩？所著之正信錄見贈，閱之，心懷為暢。居士乘願再來，以大通
無礙之眼光，凡世俗所疑之事，如天堂地獄，人畜輪迴，前身後身等，
一一據經引史，證明其事。而道學淵源，名人至論，以及各種修持，與
夫仗佛慈力，橫超三界之法。悉皆詳示所以，使人知其門徑，有所依憑。
俾拘墟者得見天日，令孤露者歸本家鄉。其為利益，莫能名焉。乃為校
正字句，擬排板先印一萬本，以為提倡。以後任諸慈善家屢屢續印，庶
可遍佈全國。吾友體范大師，願任印資。潮州郭輔庭居士，欲精刻木板，
祈餘校其底本，並為作序，以期廣傳。足見人同此心，心同此理。好善
<pb n="709"/>
之心，誰不如我。於一時中，排刻並行，可為今日一大幸事。願見聞者，
由兩？所說，深信佛言。以五戒、十善、六度、萬行，隨分隨力，於日
用倫常中修之。則生入聖賢之域，沒登極樂之邦。庶不負本具之真加佛
性，與如來大慈普度，兩？曲為倡導之一番婆心也。

<h2>勸世白話文發隱序<little>（民十九年）</little></h2>
甚矣，今日之世道人心，陷溺巳至其極。具懮世之心者，種種設法
以維持之。否則人道將幾乎熄，誠可畏也。雖然，欲挽回世道人心，當
從根本上解決，則用力少而得效巨。有真知確見者，當必群相景從，如
風偃草矣。醫家治病，有標有本，視其緩急，而為療治，未可以執一論
也。今世道人心之病深矣，若只逐事而勸諭之，雖亦可以收移風易俗之
效，固不如從根本上致力為得也。所言從根本上致力者，即提倡家庭教
育，提倡因果報應。俾一切人，各知為人之道，各盡己分。父慈，子孝，
兄友，弟恭，夫和，婦順，主仁，僕忠。果能人各如是，則家門興盛，
子孫賢善矣。又須常凜福善禍淫，善惡殃慶之說。以之自修，復以之教
家人，則其家人優入於聖賢之域而不自知。故孔子曰，天下之本在國，
國之本在家，家之本在身。此語非特為有爵位者言，匹夫匹婦，同一責
任。古人所謂，天下不治，匹夫有責者，以天下人材，必從家庭中出。
家庭有善教，自然子女皆賢善。家庭無善教，子女之有天姿者，習為狂
妄，無天姿者，狎於頑惡，二者皆為國家社會之蠹。是知家庭教育，乃
治國平天下之根本。而因果報應，為輔助教育之要道。自孩提以至白首，
自一己以至社會，自為人以至為聖賢，自修身以至平天下，均須依之而
得成就。實為世出世間聖人，平治天下，度脫眾生，成始成終之大權。
標本同治，凡聖共遵之大法也。後儒不知其義，妄行闢撥，致成今日漫
無拘忌之惡態。願有志於覺世牖民，挽回劫運者，於此致力，則庶幾矣。
黃涵之居士為人心切，作白話文二十餘種，無不披肝露膽，體貼入微。
有天良者視之，當必洗心滌慮，改過遷善，以復其本有之真心，實為莫
大之幸福也己。

<h2>重印達生福幼二編序<little>（民十八年）</little></h2>
<pb n="710"/>
善治病者，治之於未病之先，則受益深而無所費。故云：「致治於未
亂，保邦於未危。如是則無所謂病，何用治為。雖然，能如是者，其有
幾人。人生世間，唯生與死，最為重要。若不得其道，則其生之時，或
致母子俱死。即令不死，亦或枉受種種痛苦，於萬死中，幸得復生，誠
可憐可憫也。亟齋居士，特手輯達生編，以發明世間產難，多由誤認試
痛為正生，以致生出種種橫生倒產等險難，此臨產之一大關係也。又云，
保胎以絕欲為第一義。故保產心法，首戒交媾。文云：「婦一有孕之後，
切戒交媾。所以昔人有孕，即居另室，不與共寢，恐動欲念也。大抵三
月以前犯之，則欲念起而子宮復開，多有漏下胎動諸患。三月以後犯之，
則胞衣厚而難產。要知欲火傷胎，必致污濁凝積。且兒身白獨，痘毒，
瘡疾，醫治難痊，俱因父母不慎也。此初受胎一大關係也。果能識得受
胎，與臨產之關係，則凡有所生，自無墮胎，及難產等患。而所生兒女，
咸皆姿質龐厚，性情溫良。既少痘疹等毒，又復長壽康健。人果預知此
義，則必致身心安樂，子孫賢善，丕振家聲，有益社會。所謂治病於未
病之先，即含致治於未亂，保邦於未危種種勝益。由是言之，此書之關
系也大矣。維揚張善徵，以母夫人劉氏逝世，已年尚幼，未能奉甘旨於
生前。欲冀由母氏故，令一切為人母，為人子者，咸得享受安樂長壽之
利益。因發心排印此書四萬冊，以送一切有緣者。令彼咸知未病之治法，
與當病之治法。庶不至或有臨產痛苦之事，與子女不育之懮也。又自古
以來，慢驚風一證，十有九死，最為危險。而莊一夔先生所著之福幼編，
依之以治，十有十生，誠幼科中最要之書。亦附於後，以期廣傳。因打
四付紙型，以備後之欲作福利人者印刷焉。又產難之近因，前已言之。
若論遠因，多由宿世現生殺業所致。儻女子於幼時，常念南無阿彌陀佛，
與南無觀世音菩薩聖號，自可消除宿現殺業。殺業消，則臨產自無作障
令不生者，此亦治之於未病之先之一法也。其或未聞佛法，若至臨產，
若不即生。當令產婦，並在旁料理之親屬，均以至誠心，念南無觀世音
菩薩。所有宿世怨家，障不令生者，一聞菩薩名號，以菩薩威德神力，
當即遠避，不敢作祟矣。有謂臨產裸露不淨，念菩薩名，或致褻瀆得罪，
此系以凡夫情見，妄測菩薩心行者。不知此系性命相關之時，不得以平
常了無病苦時論。譬如兒女墮於水火，呼父母以求救援，父母聞之，當
<pb n="711"/>
即往救。斷不至因衣冠不整齊，身體不潔淨，而不肯救援也。吾一弟子，
數年前在四川，至一友人家，聞婦人叫得傷心，因問何故。曰，婦生子
已兩日生不下，恐命不能保。彼謂，急令產婦念觀世音聖號，汝於天井，
焚香跪念，管保即生。其人即與婦說，又復自念，未久兒生，婦猶不知。
及聞兒哭，方知已生。婦言，初欲生時，見一人以布兜其下體，故生不
出。及念觀世音聖號，見其布已脫，欲生出尚不知，聞哭方知已生耳。
古人云，死生亦大矣，可不悲哉。淨土法門，特為死時，及死後神超淨
土所設。此書，乃為將生，及生已種種保護而設。普願仁人君子，展轉
流通，俾家備一編，同致力於培德節欲。則此書所說，悉無所用。而前
人流通，與善徵印施，及不慧提敘兩種關係之意，方可了無遺憾矣。

<h2>江蘇水災義賑會駐揚辦賑經歷報告書序<little>（民二十年）</little></h2>
乾為大父，坤為大母，民吾同胞，物吾與也。故禹稷以天下之溺飢，
為己之溺飢。伊尹以一夫不被其澤，若已推而納之溝中。佛視一切眾生，
猶如一子，說種種法而度脫之。後之人雖無禹、稷、伊尹、之權，與佛
之道，不妨隨己力所能而行之，以自盡其心焉爾。故曹崧喬，多年來專
辦周濟地方貧民之義舉，又籌陝賑十餘萬圓。昔其父曾任豫藩，遺愛在
民，今崧喬又廣其遺愛於陝。更不辭勞瘁，為江北百萬生靈，籌安全之
策。可謂能世其德，有加無已者矣。袁孝谷，丹徒人，其尊翁亦名太史。
本人宦蘇多年，奉公守法，於地方人民，感情甚深。而且僑寓蘇垣，賦
閑淨修。秋間江北水災，振古未有。江蘇水災義賑會，於八月二十八日，
急電曹袁前往辦賑，刻不容緩。隨即起行至揚，先會官紳，次設賑局，
然後分頭調查各處災狀。隨即函電向蘇州，及各方慈善家呼籲，為災民
請命，陸續得洋十伍萬左右。其單裌棉衣鞋類等，或新或舊，共有十餘
萬件。棉被千餘條。鍋巴藥品，為數甚多。別處之款，得十程之四。大
數之款，及諸衣物，均系蘇州所捐。一以曹袁二人，向為地方人士所敬
信。一以蘇州為維衛，迦葉，二佛所住之地，而唐宋之陸元方、範文正、
之流風善政猶存。故其人民，多皆慈善仁愛，視人猶已，得有此大批之
賑款也。其辦法各節，均一一開明情形，共十七條，一覽可以悉知。其
款之支出者，在第四救濟各地災民為大宗。第七辦理急振。第八保護耕
<pb n="712"/>
牛。第九舉辦工振，興修圩堤橋梁。第十貸給麥種。十一保養災嬰。十
二籌設粥廠。十三分賑隱貧。十四維持因利局。十五維持扶元柴米局等。
其緣由辦法，備詳此冊。而第十七之冬賑，為日甚長，須款甚多。尚望
各界大慈善家，愍念災民之苦，又復特捐鉅款以救災民，以舒國運，以
祈天眷而免殺劫。將見佛天雲護，吉慶駢臻。富壽康寧，現生獲箕疇之
五福。賢良爵祿，後裔納伊訓之百祥。經云，菩薩畏因，眾生畏果。畏
因，則不作惡因，何有惡果。畏果，則惡因已熟，惡果難免，縱生怖畏，
了無所益。何若改過遷善，以消往業而種來福，為免惡果之究竟根本辦
法乎。又施有三種。一財施，即以錢財，及衣、食、住、給濟貧窮困苦
者。二法施，其人不知善惡邪正，及三世因果，六道輪迴，並了生脫死
切要法門，方便善巧而為宣說。或以佛、菩薩、祖師、善知識，所說契
理契機之書，印送流通。俾見聞者生正信心，漸次深入，以至了生脫死，
超凡入聖者，皆名法施。三無畏施，一切眾生，好生惡死，普勸同人，
戒殺護生。並人有怖畏，或弭其禍，或啟其衷，是小無畏施。一切眾生，
終難免死，死而復生，生而復死，永劫長懷此之怖畏。令彼信願念佛，
求生西方，漸次進修，至成佛道，是名大無畏施。此三種施，財施只在
現生，後二直盡未來。凡欲利人以期圓成自己福慧者，宜隨已力而實行
之。則人民幸甚，國家幸甚。

<h2>到光明之路序<little>（民十七年）</little></h2>
因果者，世出世間聖人，平治天下，度脫眾生之大權也。現今世道
之亂，實為振古所未聞推原其故，皆由自私自利之心所釀成。由其存一
自私自利之心，則損人、利己、傷天、害理之事，任意競為。孝、弟、
忠、信，禮、義、廉、恥、之道，邈然不顧。是以世道人心，日趨於黑
暗，無由得到正大光明之域。儻能知禍福無門，唯人自召。善惡之報，
如影隨形。利人即是利己，害人甚於害己。殺人之父者，人亦殺其父。
殺人之兄者，人亦殺其兄。善事其親者，其子必孝。善事其兄者，其子
必弟。如屋簷水，後必繼前。由是觀之，孝親、敬兄，愛人、利物，皆
為自己後來福基。損人、利己、傷天、害理、皆為自己後來禍本。人雖
至愚，斷無幸災樂禍，趨凶避吉者。而究其所行，適得其反，何也。以
<pb n="713"/>
其未遇明理之人，為彼詳細髮揮因果報應之事理故也。天下不治，匹夫
有責。匹夫何能令天下治乎。使天下之人，同皆知因識果，則貪、瞋、
癡、心，不至熾盛，殺、盜、婬業、不敢妄作。愛人利物，樂天知命。
心地既已正大光明，則前程所至，無往不是光明之域。李圓淨居士，憫
世陷溺，特述到光明之路。其要在於提倡因果報應。周安士云：「人人知
因果，大治之道也。人人不知因果，大亂之道也。是知因果報應，實為
持身接物，淑世善民，希聖希賢，成佛作祖，自始至終之要道。唯冀閱
者，徹底洗滌自私自利之心，以自明其明德，則天下幸甚。

<h2>楊椒山先生言行錄序<little>（民二十年）</little></h2>
人稟天地之正氣以生，當傚法天地高厚覆載之德，以參贊化育，繼
往開來，庶可不愧與天地並立為三，以稱三纔之名耳。忠、孝、節、義，
乃人道之大綱，人若無此，則與禽獸何異。縱時屬民主，亦不可不以忠
義為訓。良以忠之意義，不專指事君而言。故曾子以忠恕明夫子之道，
以為人謀而不忠日常自省。固知忠之一字，義貫萬行，事君乃其一端耳。
竊謂忠者，盡己之心，真誠無欺之謂。人若存心以忠，必能孝親、敬兄，
睦族、信友，矜孤、恤寡，仁民、愛物，諸惡莫作，眾善奉行矣。何也，
以忠則不欺，不欺則儘分，儘分則屬己分中事，自必務乎實行，決無虛
應故事，不盡己心己力之虞。近世雖則推倒帝制，然須事事講忠，庶不
至我詐爾虞，漫無準的。得勢則群相輔弼，失事則群相棄捨，或反從而
攻擊之，互相傾軋，了無底止，皆由不講忠義之所致也。忠義不講，則
父子夫婦之倫，均可弁髦視之。弁視既久，則作桎梏。負此桎梏，不得
自由，不得不演出殺父殺母，逆天悖理之惡劇，以期其任意隨心，無所
拘束也。嗚呼，不講忠義，其禍至於此極，可不為痛哭流涕長太息乎。
沈彌生居士，欲挽狂瀾，擬排印楊椒山先生，盡忠於國，及躬行孝弟，
貽訓子孫之事實，普遍流佈。冀人各孝親、敬兄，睦族、信友，矜孤、
恤寡，仁民、愛物，赤誠為國，熱心濟世，一一傚法椒山而實行之。務
必盡己職分，母稍存因循怠忽虛假之想。則人心既轉，人禍自無。人禍
既無，天心自順。固當雨暘時若，物阜民康，天下太平，人民安樂矣。
讀請罷馬市、誅賊臣、二疏，可謂只知有國，不知有身。當時賊臣專權，
<pb n="714"/>
正人君子稍有違逆，立即得禍。竟敢上疏，請罷請誅，非浩氣塞天地，
精忠貫日月者能之乎。雖則因此殞命，而千百年後之人，咸皆景仰。校
彼位極一時，無所建立者，為何如也。況於將臨刑時，所述之年譜，與
諭妻、訓子、之文，直是心如明鏡，纖悉畢照，非涵養淳粹，置生死於
度外者能之乎。今為便於普通人，故先列訓子，次諭妻，次年譜，次二
疏，次本傳，庶可開卷即得實益。不至以文長，且不切於己分而厭觀也。
椒山之忠，不止事君一事。詳察年譜，其於事親、敬兄，待人、接物，
無一事不本之於忠。須知孝、弟、忠、信、禮、義、廉、恥、八事，格、
致、誠、正、修、齊、治、平、八法，皆須以忠為綱維。以忠則盡心實
行，必期於圓滿分量而後已。由是言之，忠之道貫通萬行，忠之益成就
萬事。無論己事他事，非忠決難大成。古今來建大功，立大業，窮理盡
性，希聖希賢者，孰不本之於忠乎。以若不致力於忠，則懈惰因循乘之，
為己尚不能，況為社會國家乎。今人不但不講忠之實際，即孝與節義，
均不注意，每欲勸導，莫由發起。適彭孟庵居士，以湖南孝女傳見示。
孝女唯知有母，節女唯知有誼，而已身之死生不暇計也。雖其以身殉母
殉誼之跡，不能為訓於普通人，然其盡孝盡誼之誠，即天地鬼神，尚能
感動，況同具此心之人類乎。不念鞠育之恩，隨意自由愛戀者，見聞於
此，能不慚愧欲死，因之痛改前愆，聿修後德乎。其有關於世道人心也
大矣。又秦昭之操，比之坐懷不亂者，更深百倍。以一時不亂易，多日
不亂難。況有鄧某如不能自持，此女即歸於君之語乎。竟能以少年男女，
數十日，日同食，夜同眠，了無男女情欲之事，非渾合天理，絕無人欲
者能之乎。餘於安士全書，壽康寶鑒中，均附之此二書已印二十餘萬部。
今又附於此錄，合為忠、孝、節、義、傳，以為廢倫理者，頂門一針。
庶可頓瘉膏肓痼疾，重新敦倫儘分，閑邪存誠，諸惡莫作，眾善奉行矣。
陸放翁家訓，注重儉約忠恕。而所言喪制，尤為醫澆俗之妙劑。故亦附
之於後，同得普遍流通。當必有具正知見，關心世道人心之仁人，大為
提倡，令其還淳返樸，復成至治之盛世也。

<h2>重印寰球名人德育寶鑒序<little>（民十八年）</little></h2>
天下無二道，聖凡無兩心。舉古、今、中、外，莫不以孝、弟、忠、
<pb n="715"/>
信，禮、義、廉、恥，及因果報應，生死輪迴之事理，為立身行道，治
國安民之本。良以此種事理，皆吾人性分中所固有之常彝，無論智愚賢
否，悉皆具備。其所作所為，或有符合悖戾之不同者，乃由閑邪存誠，
克己復禮，及迷心逐物，肆意縱情之所致也。故書有惟聖罔念作狂，惟
狂克念作聖之訓。佛示迷則佛即眾生，悟則眾生即佛之道。是知聖、狂，
生、佛，只在一念迷悟之間。初由立心稍殊，終致天淵懸隔，人可不自
勉，以期希聖希賢乎哉。世間百工技藝，各有規矩準繩，按前人之成規
而習之，及至熟極，則無不隨心應手而成耳。希聖希賢，亦復如是。舉
其大綱，則明明德，親民，止至善，三者而已。然欲明其明德，必須先
從格除煩惱之物欲，推致固有之良知下手。即所謂閑邪存誠，克己復禮。
直至格致至極，則人欲淨盡，天理流行。於明明德之大綱已得，其他則
舉而措之，無不隨心應手而克辦耳。然須多識前言往行，以為存養省察
之助。無錫楊章甫居士，輯古今中外名人之嘉言懿行，凡八卷。首倫理，
次服官，紳商，閨閫，修省，慈善，以及中西嘉言，於家庭社會國家所
應取據。當時印萬餘冊，郵寄全國各縣，其利益實非淺鮮。茲者，上海
大慈善家王一亭居士，謂此書頗合時機，擬印數千冊，以為提倡。冀後
之有心挽救世道人心者，相續印行，以期遍佈寰球。庶幾人人悉知因果
報應，生死輪迥之事理，而敦行孝、弟、忠、信、禮、義、廉、恥、之
彝倫。則家行孝友，人敦禮讓，雖居暗室，如對佛天。庶良知不蔽於物
欲，明德終底於克明。其有不天下太平，人民安樂者乎。爰書大略，以
發其隱云。後又得寰球名人德育嘉話，遂並印之，以期一切欲自利利人
者，有所本云。因補記數語以志之。

<h2>佛學救劫編序<little>（民二十一年）</little></h2>
世亂極矣，人亟望治。治之之道，本至近而至易。而世之聰明者，
每欲立異，以冀陵架古人而上之。故於近者易者，忽而不取，而欲以遠
者難者為事，以顯我之本領。卒致徒成騷擾，適得其反，國亂民困，無
可救藥，可不哀哉，可不畏哉。不知聖人本天理民彝以立法，令人各各
敦本重倫，躬行孝弟，故曰，堯舜之道，孝弟而已矣。老吾老以及人之
老，幼吾幼以及人之幼，治天下可運之掌上。果能各存忠恕之心，同深
<pb n="716"/>
胞與之情，則禮讓興行，勝殘去殺，民俗淳善，天下太平矣。聖人又慮
人或有鑒慮不及，故復以因果報應之事理為訓。故書曰，惠迪吉，從逆
凶，唯影響。又曰，作善降之百祥，作不善降之百殃。孔子之贊周易也，
最初即曰，積善之家，必有餘慶，積不善之家，必有餘殃。箕子之陳洪
范也，末後方曰，向用<little>（以也）</little>五福，威用六極。後儒不知三世因果，
以五福，六極，一歸於王政。不但誣王政為虐，且於福極之名字，固難
訓釋得一無齟齬也。今且以因果之顯明者言之。愛人者人恆愛之，敬人
者人恆敬之。言悖而出者亦悖而入，貨悖而入者亦悖而出。殺人之父者
人亦殺其父，殺人之兄者人亦殺其兄。凡施之於外者，固莫不如是也。
至其自修之因果，則曰，惟聖網念作狂，惟狂克念作聖，聖狂只在罔念
克念而得。所謂苟志於仁矣，無惡也。能志於仁，則見先哲於羹牆，慎
獨知於衾影。不志於仁，則人欲日肆，天理日泯，便與禽獸幾希矣。孟
子所謂，西子蒙不潔，則人皆掩鼻而過之。<little>（西子極美，若滿面涂屎，則
人將惡其臭穢，不但不肯目睹，且將掩鼻而過之也。）</little>雖有惡人，<little>（惡，
謂貌丑。惡人，即貌丑之人。）</little>齋戒沐浴，則可以事上帝。此皆因果報應
之理事也。夫聖人教人，先與其直陳所當行之法，復示以或遵或違之利
害得失，二者相輔而行，不可偏廢者也。聖人欲人各修其德，各盡其分，
唯恐或有所忽，故以因果報應之理事敦督之，期其恪遵而無或有違也。
然所言因果，只說其本身，與及子孫而已。以不言生之以前，死之以後
之事，故於本人過去未來之若因若果，皆不提及。箕子以五福、六極、
之義，遂開闡過去之因，而為現在之果。故知聖人以非平常人所易知，
故不說，非不知有三世因果也。自佛教東來，大明心佛眾生，三無差別
之理，三世因果，六道輪迴之事，人民之冥受其益者，何可勝數。試舉
一二，當可悉知。當周之初，文王澤及枯骨，不三四百年，殺人殉葬之
風，遍於天下。天子、諸侯、大夫、士，均可隨其力殺人以殉，而其強
有力者，悉各以多為榮。穆公，為秦之賢君，尚殺一百七十七人。而子
車氏三子，皆秦之賢臣，尚不以為國為民而免。而各國尚有以數百數千
為殉者。自佛教闡明三世因果之事理，而此風方得永息。否則人之得壽
終而死者，蓋亦鮮矣。此之利益，若不深思，誰其知之。宋儒竊取佛經
心性奧義，以宏闡儒道。深恐後人學佛，以致儒教門庭冷落，遂以得於
<pb n="717"/>
人者，反謂人不我若。乃曲為闢駁，謂佛以因果輪迴，為騙愚夫愚婦奉
教之據。且人死之後，形既朽滅，神亦飄散，縱有地獄苦具，將何所施。
若如彼說，則人之生也，無所從來，人之死也，無所從去，堯桀同歸於
盡，善惡一死皆空。由是而善無以勸，惡無以懲。徒以盡義儘分，誠意
正心為教。而復破斥其敦督人不得不盡義儘分，誠意正心之權。其計之
謬，可勝言哉。由是儒者皆不敢言因果，亦不敢教人努力為善，以彼常
以有所為而為善即是惡，即是自私自利為訓故也。夫無所為而為善，實
為為善之極則，乃聖人分上事，何可以此教普通人。若教普通人，則是
阻人為善，導人為不善矣。然聖人雖能無所為而為善，聖人亦嘗有所為，
非完全無所為也。蘧伯玉行年二十，而知十九年之非，至行年五十，而
知四十九年之非，欲寡其過而未能，是平生有所為也。曾子平日以三事
自省，及至臨終，方曰，詩云，戰戰兢兢，如臨深淵，如履薄冰，而今
而後，吾知免夫，是始終有所為也。顏淵問仁，夫子告以克己復禮。及
問其目，則曰：非禮勿視，非禮勿聽，非禮勿言，非禮勿動。兩答皆有
所為，非無所為也，孔子見堯於羹，見舜於牆，見周公於夢。年已七十
尚欲天假數年，以期學易而免大過，皆深有所為也。宋儒唱高調，欲以
自鳴其高，而不知適與聖人循循善誘之道相反。其自誤誤人，以及天下
後世也，大矣。自宋儒破斥因果輪迴後，凡讀書者，皆不以五經中所說
為定論，而以宋儒所說為圭臬。縱有知者，亦恐遭違悖先儒之議。並或
有所豎立，可入文廟，由其涉於佛學，遂成絕望，故不敢一啟於齒也。
而深明佛理，取以為法之陽明，尚帶闢駁之言論，蓋欲留後來入文廟之
地步耳。以故數百年來，勸善懲惡之大權既廢，縱有勸懲，皆屬枝末，
不得根本，為益殊少。近因歐風東漸，一班好新好異者，凡彼所行者，
無不仿而效之，而變本加厲，更甚數倍。至彼之為國為公，則置若罔聞。
故致提倡廢經廢倫，廢孝免恥等，不忍見聞之章程，舉國成狂，莫可名
狀。使一切人，皆知有三世因果，六道輪迴之事理，縱脅以必死之威，
使其行如上各事，則寧可就死，不敢作此大惡也．是知今日之滅儒教，
滅倫理，以期實行獸化者，其禍根皆從宋儒破斥因果之學說所伏也。甚
矣，學說之誤人也，雖洪水猛獸，其禍亦無此之酷烈也。昔有問於予曰，
世亂已極，將何以治。予曰，汝若能知亂之因由，則知治之法則矣。周
<pb n="718"/>
安士曰，人人知因果，大治之道也，人人不知因果，大亂之道也。由儒
者忌言因果，致世道人心，日漸澆漓，馴至於今，竟敢以廢經廢倫等為
提倡。使真知因果，不但此種話不敢出之於口，亦不肯入之於耳，以其
為梟獍之惡音，非具人心者所宜聞，聞則令人痛心疾首，莫之能已也。
今欲返亂為治，若不極力提倡家庭教育，則無從下手。而家庭教育，最
初當以敦倫儘分，閑邪存誠，諸惡莫作，眾善奉行為本。又須常談三世
因果，六道輪迥之事理，則家庭所出之人才，皆為賢善矣。既家家有賢
善之人才出，即有少數不賢善者，亦當受其熏陶，與之俱化。故曰，天
下不治，匹夫有責，此因地而倒，因地而起，由治而亂，由亂而治之定
論也。不依此而欲治，何可得乎。此有心世道人心者，所共懮也。潘對
鳧居士，有見於此，於上年請許止淨居士，輯佛學救劫編。以三皈、五
戒、十善，為改過遷善，返迷歸悟，淨身、口、意、三業，修戒、定、
慧、三學，以期去原無之妄業，複本有之真心。又復令其信願念佛，求
生西方，永離五濁惡世，常享四德法樂。而復以普賢菩薩廣大願王為依
歸，庶可承彌陀之慈力，與自己之願輪，於十方界，隨類現身，種種方
便，度脫眾生，普令含識，同成佛道，虛空有盡，我願無窮，此救劫之
極功也。語云，救人必須救得徹，如是之救，可謂徹之極矣。然而於未
知佛法真理人前，最初不得不以淺近之因果事跡，啟其信心。切勿以其
淺近，即不欲觀而置之，則十方三世一切諸佛，上成佛道，下化眾生，
成始成終之妙道，當自得之矣。普願同人，各共勉旃。

<h2>務本叢譚序<little>（民二十年）</little></h2>
世亂已極，無可救藥，究其禍本，只因理學先賢，破斥佛所說之三
世因果，六道輪迴等事理，謂為佛憑空設此，以作誘惑愚夫愚婦之據。
而不知惠吉逆凶，積善餘慶，積不善餘殃。與精氣為物，遊魂為變，為
是因果耶，非因果耶，是輪迴耶，非輪迥耶。而況史鑒所載因果輪迥之
事，多難勝數，彼豈絕無經目耶。特以門牆見重，欲與佛異趣，以阻止
後人之悉皆學佛，恐致儒門冷落耳。彼唯以盡誼儘分，誠意正心，為化
民善俗之道。而於令民不得不盡誼儘分，誠意正心，改過遷善之權。不
唯廢置不講，且深斥以為非，唯恐人或信有三世因果，六道輪迥者。由
<pb n="719"/>
是而上智者懈於修持，下愚者敢於作惡。以，堯桀一死，同歸於盡，又
何必兢兢業業，無繩自縛，以自苦一生乎。又何不任意縱情，但期現生
得樂，顧甚死後空名乎。以致善無以勸，惡無以懲。及至歐風東漸，又
復變本加厲，竟致廢經廢倫等，蠱惑於內。爭城爭地等，戕賊於外。農
時地利兩失，人禍天災並至。哀哉黎民，罹此鞠凶。究其禍亂之源，不
得不歸之於破斥三世因果，六道輪迴之學說也。彼昔倡此說時，不過欲
抑佛教以揚儒教。而不知由此而肆無忌憚，遂發生廢經廢倫，廢孝免恥
等現象。夫人情如水，因果如堤，堅築尚恐泛溢，決除豈不橫流。學說
誤人，禍如此極，可不哀哉。際此世道，有心者何忍恝然置之乎。以故
郭介梅居士，有務本叢譚之書，普遍流通，以期挽救也。其書逐條發明，
敦倫儘分，閑邪存誠，諸惡莫作，眾善奉行等事理。與夫發菩提心，自
利利他，信願念佛，求生西方等法則。果能依是而行，則必生入聖賢之
域，沒登極樂之邦。庶可不負可以為堯舜，可以作佛之真心，及與天地
並立為三，稱為三纔之嘉名也。其有欲張孝、弟、忠、信，禮、義、廉、
恥、之大維，欲辦格、致、誠、正，修、齊、治、平、之大事，欲證煩
惑淨盡，福慧圓滿之大果者，請以此書為引人入勝之前導。及其入之既
深，則其所造詣，固非此書所能詳盡也。願見聞者，切勿忽諸，則幸甚
幸甚。

<h2>崑山佛教西方蓮華會緣起序<little>（民二十二年）</little></h2>
淨土法門，其大無外。具攝初中後法，普被上中下根。下手易而成功
高，用力少而得效速。於現生中，定出生死。不歷僧祇，親證法身。乃
如來一代時教中之特別法門，實眾生一切修持中之出苦要道。以其仗佛
慈力，故與專仗自力者，其利益奚啻天淵懸殊也。以故將墮阿鼻者，由
十念而即得往生。已證等覺者，發十願而迴向淨土。是知此之法門，乃
十方三世一切諸佛，上成佛道，下化眾生，成始成終之總持法門也。故
自華嚴導歸，祇園演說以來，往聖前賢，人人趣向，千經萬論，處處指
歸。況今世道人心，陷溺已極，正法衰殘，邪說橫興。若不以此敦倫盡
分，閑邪存誠，諸惡莫作，眾善奉行之世善。及信願念佛，求生西方，
了生脫死，超凡入聖之出世善以維持，則人道或幾乎息矣。由是爰集緇
<pb n="720"/>
素同人，成立此求生西方蓮華勝會。以己立立人，自利利他之心，行敦
篤倫常，精修淨業之道。以為推翻倫理，邪說誣民者之標準，迷昧心性，
險道莫出者之嚮導。在會之人，果能躬行實踐，必致同人相觀而善。不
但素有信心者，得以深沐佛恩，即一向反對者，亦當大發善念。良以佛
性本具，因遇增上因緣，得以直下發現耳。餘詳淨土經論，願入會及見
聞者，咸皆勉旃。

<h2>杯度齋文集序<little>（民二十二年）</little></h2>
世亂極矣，凡有心者，莫不懷懮，郭介梅居士，欲為挽救，前曾著
務本叢譚。繼又以多年文稿，薈萃成書。凡所述者，皆經史子集，及佛
祖經論中之善惡事跡，嘉言懿行，及與時人往復之種種言論。分為四門，
一孝友，二政治，三宏法，四德行，總名為杯度齋文集。齋，何以杯度
名。蓋欲渡人於煩惱惡業大海之中，必須以古聖先賢之嘉言懿行，及如
來所說三世因果，六道輪迥之理事，以為根據。而隨事隨境，以己之文
字發揮之。有不喻者，又引古今事跡以為證。令強項者回頭，任性者革
心。但以己之道德微薄，不能大有感化，如以杯度人，所度有限，乃自
歉之名詞耳。須知此杯，乃如來大願船之流類。肯上此杯，即可直登豎
窮三際，橫遍十方，廣大無邊之大願船。九法界若凡若聖，均由此船而
登菩提覺岸。願在煩惱苦海中者，遇此一杯，切勿以其小而棄之。否則
縱遇大願船，必以不識而錯過之，其為自誤也大矣。吾常曰，因果者，
世出世間聖人，平治天下，度脫眾生之大權也。捨因果而言治，不過稍
瘉皮膚之病。若夫心病，則反令增長，決無能瘉之理。彼唱高調者，謂
因果報應，生死輪迴，乃佛騙人之妄談。其人不但不知因果，亦全昧世
間正理。聖人窮理盡性，如來斷惑證真，皆不出因果之外。人果深信因
果，自然意誠、心正、而身修矣。彼以誠意、正心、修身，為淑世善民，
希聖希賢之據。而極力破斥因果輪迴。不知能令人誠意、正心、修身、
之權，唯因果輪迴之事理。既無因果輪迥，有幾肯從事於誠意、正心、
修身乎。欲人皆誠意、正心、修身，先破斥令人不得不誠意、正心、修
身，不敢不誠意、正心、修身、之權，其誣往聖、誤來學、之罪，罄竹
難書矣。彼猶自矜能崇正除邪，淑世善民。以致現出廢經廢倫，廢孝免
<pb n="721"/>
恥，互相殘殺，民不聊生等象，皆此破斥因果輸回之所釀成。彼若夢見
此禍，縱以粉身碎骨之刑，逼彼提倡破斥，亦有所不敢。況只求無關緊
要之虛名，而又何敢為之乎。甚矣，眾生之惡業深重，而感此學說，以
重增其業，豈不大可憐哉。願一切同倫，同懷自利利人之心，勿存彼此
門庭之見。由敦倫儘分，閑邪存誠，以馴至於明心見性，斷惑證真，及
信願念佛，求生西方。則由此一杯，直登如來之大願船，以誕登覺岸。
又復傳傳相渡於盡未來際，庶可不虛此生此遇也已。

<h2>放生殺生現報錄戒殺放生各文合編序<little>（民十八年）</little></h2>
凡有血氣者，必有知覺。既有知覺，則必貪生怕死，趨吉避凶。鳥
獸昆蟲蚤虱，莫不皆然。若忽爾捕而殺之，則其力雖不能敵，無可如何，
其心之讎恨，殆不能以語言文字形容。若將欲殺，或有贖之放之令生者，
則其心之感激，亦復難以形容。縱彼現時雖無報恩報怨之力，然善惡之
緣既結，或於現生，或於未來，必有不期然而然之報應。即彼等不能即
報，而常行放生，常行殺生，天地鬼神，常為鑒臨，必當降以禍福，且
勿忽其弱而欺之。世人不知因果，以殺生食肉為正理，為應該。而不知刀
兵匪寇，水旱疾疫之慘災，多多皆由殺生食肉而得。若果慈念真純，雖
同在此時劫，而其受報，自能各別。昔一小兒，其父攜來皈依，餘問，
汝歡喜吃肉否。曰，歡喜。餘以彼指置彼口中，曰，此肉甚好，試吃吃
看。彼極力拒之曰，吃不來，吃不來。餘曰，汝自己之肉則吃不來，別
種生靈之肉何得又吃得來乎。汝現在吃得來他，他將來亦吃得來汝。校
比自吃其肉，則更加苦毒萬倍也。是以聖人以忠恕教人，施諸己而不願，
亦勿施於人。無如世人弱肉強食，習以為常。殆不知殺生食肉為罪惡，
為非禮。見不食肉者，則誚之為迂腐，為迷信。設使其人忽爾變為鳥獸
魚蝦，被人捕而欲殺，彼心中謂為正理，為應該，而歡喜充彼口腹耶。
抑謂為罪惡，為非禮，而懷恨莫釋耶。設或其時，有戒殺護生不食肉之
人，勸其勿殺，將欲買而放之，其心中為誚其為迂腐，為迷信耶。抑感
其救命之德，而畢世莫忘耶。使其人，設身處地，反復思之，餘恐寧食
己肉，不肯食眾生之肉矣。嗚呼，人皆可以為堯舜，人皆可以作佛。何
背覺合塵，一至此極。江慎修先生，乃前清之隱君子。學問淵搏，品行
<pb n="722"/>
純正。雖未研窮佛理，然能深信因果。故於殺生放生報應之見聞者，錄
之成集。其族裔孫易園，於民十一年為排印，<le>光</le>為作序，此不多述。現
今殺劫彌漫，加以水旱種種災禍，民不聊生，莫可救藥。同人欲從根本
上解決，擬廣印現報錄，以為挽回劫運之據。又以現報錄於理致尚欠發
揮，因將<le>光</le>前附萬善先資後之戒殺放生各文，與之合編。於以見儒佛之
心法不二，所汲汲於救物者，實汲汲於救人也。此之挽救，係從根本上
致力，切勿以緩急輕重失當為誚。蓮池、慈雲、曾端甫，諸文，皆精金
百練，美玉無瑕。閱之，令人殘忍之心，砉然消滅，慈悲之念，油然發
生。唯<le>光</le>南潯一疏，難免金？非類之誚。然竭我愚誠，勉盡天職，毀譽
所不計也。

<h2>圓瑛法匯序<little>（民二十二年）</little></h2>
如來知見，眾生同具，佛若不說，誰能自知。故我世尊，示生世間，
成等正覺，普為九界眾生，隨機宣說妙法。必使機理雙契，解行俱圓，
以致斷惑證真，複本心性而已。又以鈍根眾生，斷證難期，一經再生，
進一退萬。一乘上士，親證法身，不歷僧祇，速成佛道等因緣，特開一
信願念佛求生西方法門。俾九法界上聖下凡，同於現生，往生西方。上
士則圓滿菩提，下根亦親登不退，其保護撫育之恩，窮劫說不能盡矣。
是知淨土一法，乃十方三世一切諸佛，上成佛道，下化眾生，成始成終
之總持法門也。當此末法，人根陋劣，壽命短促，知識希少，魔外縱橫，
若無此法，其何能淑。以故法流震旦，二千年來，所有知識，或專或兼，
或顯或潛，各修此法，以期究竟自利利他也。圓瑛法師，宿具慧根，久
研教觀。跡雖住持宗門，心實注重淨土。然圓人受法，無法不圓，隨人
意樂，為講諸經。佛學書局，匯集諸著，排印流通，名為圓瑛法匯。首
以阿彌陀經註，以示法師注重淨土之意。竊以浙江，昔有雲棲法匯，近
有諦閑講錄，圓瑛法匯，同為險道之導師，苦海之慈航，有緣遇者，何
幸如之。<le>光</le>粥飯庸僧，除念佛外，一無所知。承師不棄，命為序引，只
得略陳所知，以塞其責。而文不貼題，一任大通家之指斥譏誚耳。

<h2>上海市佛教會慈幼院序</h2>
<pb n="723"/>
人之幼時，教養為急，良以知識初開，熏習易入。習於善，則為善
士，習於惡，即成惡人，況無父、無母，無衣、無食、之孤兒乎。此種
人不得教養，不是即為餓莩，便是流為乞丐，及與匪類。以天賦之才德，
由貧困而不得發顯，可不惜哉。若得其教養，如晉之釋道安，明之釋妙
峰，道傳佛心，上宏下化。宋之呂文穆，範文正，道濟時艱，繼往開來
者，古今固不乏人。縱令無此天資，亦當養成良善，得以自主，而為一
鄉一邑之淳謹士。以敦行乎孝、弟、忠、信、禮、義、廉、恥、之八德，
而得以改變世道人心於不知不覺中。而因茲鞏國基而輔治道，其利益固
不獨在乎孤兒也。願仁人君子，本幼吾幼之心，而一致進行，贊襄其事，
以慰孔子少懷，釋迦一子之心，其為幼幼之心，方可圓滿，無所欠缺也。
不禁馨香日夕禱之。

<h2>上海市佛教會慈幼院添建房屋落成發隱頌並序</h2>
子輿氏有言曰，老吾老，以及人之老，幼吾幼，以及人之幼，治天
下可運之掌上。自真學失傳，儒者皆以破斥因果輪迴為志事。縱有知者，
亦不敢出諸口。以是之故，老吾老，幼吾幼，均不得究竟之道，況人老
人幼乎哉。所謂老老。在於以道自淑，養親之志，諭親於道。否則縱能
奉養唯謹，不能令親身心究竟安樂，皆不得名為真老吾老。此語且置，
姑論幼幼。幼幼在於以身作則，蒙以養正，一言一行，毋許越規。必期
於為賢為善，有益於國家，無害於社會而後已。否則縱令不惜資財，供
給學費，學業大成，而不以道義是務，皆不得名為真幼吾幼。吾幼尚不
能真實是幼，況旁人世人之幼，又何能容心於其間哉。近來世道荒亂，
民不聊生，幾多無父無母之孤兒，無衣無食，將成餓莩。縱不餓死，由
無教育，必難成就正器。不為頑民，必為敗類。關絅之等諸大善士，熱
心公益，念孤兒之困苦，特於前年，借閘北寶蓮寺，立一佛教慈幼院。
現以人多屋少，添建若干間，已經落成，將印紀念特刊，命<le>光</le>略敘大致。
爰為頌曰，濟濟孤兒，頭角崢嶸，若不救濟，將無由生。既得教育，正
器必成，或為工商，或讀或耕。為賢為善，嘉會其亨，恪守道義，雖賤
亦榮。何況不少，出格俊英，是知慈幼，利益深宏。子輿之言，實具深
思，唯願仁人，同懷慈悲，院屋雖成，常需不資，各為輸將，以助成之。
<pb n="724"/>
幼人之幼，己幼必奇，賢善相繼，為世型儀。利人自利，因果如斯，勿
或不信，佛語不欺。

<h2>道德叢書序</h2>
因果者，世出世間聖人，平治天下，度脫眾生之大權也。孔子之贊
周易也，最初即曰，積善之家，必有餘慶，積不善之家，必有餘殃。箕
子之陳洪范也，末後方曰，享用五福，威用六極。五福、六極，乃前生
現世因果之義，世儒不知因果，通歸於王政。然則性情之凶暴，壽命之
短促，與身之疾病，心之懮患，境遇之貧窮，面貌之醜惡，身體之孱弱，
皆王政所為乎。其誣王政，而悖聖人之心法也，大矣。聖人修己治人之
道，以明明德為本。明明德之初步工夫，即是格物。物，即貪瞋癡慢之
人欲也，格而去之，則本有良知，自然顯現。良知顯現，則不能不意誠、
心正、而身修矣。學者由此源頭而學，方為實學。中下之人，不能去人
欲以誠意、正心、修身，則以三世因果，六道輪迴之實理實事，與之講
說。必致勉力為善，加意去惡。以顏子之四勿，與曾子之三省，為居心、
動念、行事、之寶鑒。自可漸至人欲淨盡，克明明德之地位矣。後儒忌
說因果輪迴。已失督迫人不得不誠意、正心、修身、之權。又特唱高調，
以自鳴其造詣之高，謂有所為而為善即是惡。人死之後，形既朽滅，神
亦飄散，縱有剉斫舂磨，將何所施。三世因果，六道輪迴，乃佛騙愚夫
愚婦信奉其教之誑語。由此說故，善無以勸，惡無以懲。縱有治世之法，
皆屬皮毛，了無根本。故致歐風東漸，舉中國聖人所立之法而悉棄之，
以學泰西之新文化。而變本加厲，廢經廢倫，廢孝免恥，爭城爭地，互
相殘殺之惡劇，悉皆演出，則人道或幾乎息矣。於是有心世道人心之人，
群起而挽救之，或提倡佛學，或著述善書。無非欲人咸知三世因果，六
道輪迥，改惡遷善，閑邪存誠。敦行孝、弟、忠、信、禮、義、廉、恥、
之八德，練習格、致、誠、正、修、齊、治、平、之八事，以自明其明
德，而止於至善之地。自覺其覺心，而復乎本有之天。俾人禍息而禮讓
興行，天心順而雨暘時若。世返唐虞，人歸賢善。此各處有心人之救世
深心也。海門陳鏡伊先生，博學多聞，注重躬行實踐。明因識果，亟思
覺世牖民。所著道德叢書，凡十五種，詞意圓通，事理確鑿。允為痼疾
<pb n="725"/>
之良藥，迷途之導師。若能刊印廣佈，其利益何可稱量。願有心力口力
財力者，咸注意焉。

<h2>石印閨範緣起序<little>（民十七年）</little></h2>
天地以陰陽二氣，化生萬物。聖人以男女正位，<little>（正位者，素位而行，
孰倫儘分之謂也。）</little>建立倫紀。天地之大，人莫能名。而人生其間，蕞
爾七尺，其與天地並立為三，稱為三才者，以其能敦倫儘分，繼往開來，
參贊化育，不致天地徒有生物之功，此所以人為萬物之靈，而獨得至極
尊貴之名稱也。儻不本道義，唯以飲食男女之欲是騁，則與禽獸何擇焉。
近來世道人心，陷溺已極。一班無知之民，被外界邪說之所蠱惑，競倡
廢經廢倫，直欲使舉世之人，與禽獸了無有異而後己。其禍之烈，可謂
極矣。推原其故，皆由家庭失教，並不知因果報應之所致也。使其人自
受生以來，日受賢父母之善教，並知禍福吉凶，自為影響，不異種瓜得
瓜，種豆得豆。即以勢脅之，令從彼邪說，否則必死，亦當以得盡倫而
死為幸，決不致畏死而苟從也。天下不治，匹夫有責。天下治亂之本，
在於匹夫匹婦之能盡倫儘分與否。故曰，天下之本在國，國之本在家，
家之本在身。此固一切匹夫匹婦之天職，非獨指有爵位者而言也。而家
庭之教，母教最要，以人之性情，資於母者獨多。居胎則稟其氣，幼時
則習其儀。其母果賢，所生兒女，斷不至於不肖。譬如鎔金鑄器，視其
模，即可知其器之良否，豈待出模方始知之哉。國家人才，皆在家庭，
儻人各注重家庭教育，則不數十年，賢人蔚起。人心既轉，天心自順，
時和年豐，民康物阜，唐虞大同之風，庶可見於今日。是以懮世之士，
莫不以提倡因果報應，及家庭教育，為挽回世道人心之據。然欲提倡，
須有所資。閨範四卷，乃明呂叔簡先生，輯於萬曆十八年庚寅歲，由是
風行海內，各處刻行。近已失傳，人無知者。周業勤得之故書肆中，持
之以示魏梅蓀。梅蓀見其卷一，節錄四書五經，及諸傳記訓女之嘉言。
二三四卷，備載賢女、賢婦、賢母、之善行。而傳前有圖，傳後有評。
俾人觸目興感，群起景行。洵足以鎮坤維而資治道，翼家教而輔母儀，
不勝欣賞。李耆卿聞之，以其夫人在日，擬流通淑閨善書而未果，遂自
任五百部，以成其志，祈餘為序。餘惟此書一出，必有具英烈天姿之淑
<pb n="726"/>
媛，蔚然興起，以期盡己分而完天職。上追二妃三太，於日用倫常中，
調理贊襄，鈞陶化育。俾丈夫兒女，皆成賢善，以臻至治。其為功德，
何能名焉。因推原其致，而為之序。

<h2>阜寧合興鎮淨念蓮社緣起序<little>（民二十四年）</little></h2>
淨土法門，乃如來一代時教之特別法門，三根普被，利鈍全收。將
成佛之等覺菩薩，不能超出其外。臨墮獄之逆惡罪人，亦可預入其中。
為眾生離苦之捷徑，暢如來出世之本懷。故得往聖前賢，人人趣向，千
經萬論，處處指歸。溯自大教東來，遠公首開蓮社，其高僧巨儒之預會
者，凡百二十三人。若終公之世，三十餘年之內，其入社而修淨業，報
盡而獲往生者。何可勝數也。自茲厥後，代有高人，宏揚傳佈，遍達中
外。律教禪密，諸宗知識，或務密修，或兼顯贊，皆以淨土為歸宿者。
以其為十方三世一切諸佛，上成佛道，下化眾生，成始成終之總持法門
故也。近來世道人心，陷溺已極。廢經廢倫，廢孝免恥，爭地爭城，互
相殘殺之惡劇，一一搬演出來。以致天災人禍，相繼降作，國運危岌，
民不聊生。有心世道者，群起而提倡佛學。明三世之因果，顯六道之輪
回。示本具之佛性，修念佛之淨業。以期挽既倒之狂瀾，復淳樸之風化。
所在各立居士林，淨業社等，以作挽救之法。否則人道將幾乎熄矣。海
門施元亮居士，寄居阜寧，耕墾荒地。愍世人欲修淨業，苦無知法之人，
率歸於煉丹運氣，以求長生，及成大羅神仙之各種外道。剽竊佛經語句，
以證己道為得佛法之真傳。如愚人以魚目為真珠，誠可憐愍。然佛法宏
曠，不與人爭。果能力修正法，彼等自有聞風興起，改邪歸正，惠然肯
來之一日。凡入社者，必須敦倫儘分，閑邪存誠，諸惡莫作，眾善奉行。
以真信願，持佛名號，決志求生極樂世界。以此自行，復以化他。俾內
而父母兄弟妻子，外而鄉黨親戚朋友。同沐佛化，同修淨業。同於現生，
蒙佛慈力，往生西方。庶可不負此日入社念佛之一番誠心也。須知念佛
法門，以信願行三法為宗。念佛之要，在於都攝六根，淨念相繼。欲都
攝六根，淨念相繼無論行住坐臥，常念佛號，或聲成默，皆須聽己念佛
之聲。儻能如是，則業消智朗，障盡福崇，凡所作為，皆悉順遂。士農
工商之職業，不但了無妨礙，且能啟發心靈，精於本業。以心不散亂，
<pb n="727"/>
作事有主，如理亂絲，神凝則易，心躁則難。所以古之建大功，立大業，
功勛遍四海，言行垂千秋者，皆由學佛得力而來也。

<h2>念佛懇辭序</h2>
念佛求生淨土法門，乃如來一代時教中之特別法門。普被三根，等
攝凡聖。上之則等覺菩薩，不能超出其外。下之則逆惡罪人，亦可預入
其中。有教無類，生正信者，咸得實益。即生了辦，具煩惑者，亦預聖
流。猶大海之普納百川，若太虛之遍含萬象。設如來不開此法，則末世
眾生，誰能斷煩惑以了生死，出五濁以超三界乎。良以一切法門，皆須
依戒定慧之道力，斷貪瞋癡之煩惑。若到定慧力深，煩惑淨盡，方有了
生死分。儻煩惑斷而未盡，任汝有大智慧，有大辯才，有大神通，能知
過去未來，要去就去，要來就來，亦不能了，況其下焉者乎。仗自力了
生死之難，真難如登天矣。若依念佛法門，生信發願，念佛聖號，求生
西方。無論出家在家，士農工商，老幼男女，貴賤賢愚。但肯依教修持，
皆可仗佛慈力，帶業往生。一得往生，則定慧不期得而自得，煩惑不期
斷而自斷。親炙乎彌陀聖眾，游泳乎金地寶池。仗此勝緣，資成道業。
俾帶業往生者，直登不退，斷惑往生者，速證無生。此全仗阿彌陀佛大
悲願力，與當人信願念佛之力，感應道交，得此巨益。校比專仗自力者，
其難易天地懸殊也。然每有愚人，卑劣自居，不敢承當。亦有學者，大
乘自命不屑修習。須知五逆十惡之人，臨終地獄相現，善友教以念佛，
未滿十聲，蒙佛接引，往生西方，以卑劣自居者，可以興起矣。華嚴一
經，王於三藏，末後歸宗，普賢菩薩以十大願王，迴向往生西方，普勸
善財，及華藏海眾，一致進行，求生西方，以期圓滿佛果。此之法門，
何敢視作小乘。況善財已證等覺，海會悉證法身，彼尚求生，我何人斯，
不屑修習。豈但高豎慢幢，直是毀謗華嚴。欲張大乘之虛名，親造謗法
之極禍。若斯人者，一氣不來，平常所希冀華藏世界之不思議境界，均
變作阿鼻地獄之苦境，飽受經歷，以償彼違經說法，自誤誤人之過。待
其業報將滿，當可省悟，隨即發心念佛，隨即蒙佛接引，往生西方也，
苦哉幸哉。願學大乘者，同附華藏海會之班，則其自利利人也大矣。凡
修念佛法門者，務須敦倫儘分，閑邪存誠，諸惡莫作，眾善奉行。真為
<pb n="728"/>
生死，發菩提心，普勸同人，求生極樂。果能如是，則萬修萬去，決不
漏一矣。雲南保山鄭伯純者，博學潛修之士也。初則研究易經，以期明
儒教之道本。繼則切究丹經原委，以期得衛生之真訣。後乃捨丹道以參禪，
知自力不若佛力。末後專修念佛法門，汲汲然以自他同生西方為志事。
乃函祈歸依，遂為起法名為德純。蓋念佛法門，雖遍攝禪、教、律、密、
諸法，而在凡夫地修持，固當以純一不雜為本也。彼乃奮發大心，欲利同
人，因述念佛懇辭，以期智愚悉知。辭雖淺近，理實深遠。如行路者之標
竿，如航海者之南針。依之而行，當可以歸故鄉而達彼岸。因為說其自力
佛力之所以然，俾見聞者咸修持焉。

<h2>紀文達公筆記摘要序</h2>
因果者，世出世間聖人，平治天下，度脫眾生之大權也。以若不提
倡因果，則善無以勸，惡無以懲，唯大賢方能守分遵道，其他則孰不願
任心肆意，以取快於一生乎。以既無前因後果，則一死永滅，堯桀同歸
於盡，又何必無繩自縛，拘拘然循禮守分，以致諸凡皆不自在乎。儒教
經史中，因果事理，不勝其多。惜後儒不深體察，徒見佛經詳說因果，
遂欲與佛宗旨各別，反指佛說為妄。而不知其悖聖道而滅天理，喪治本
而起亂機。疑誤後人，埋沒道體，皆由此言以基之也，可不哀哉。有清
以來，博學多聞者，江慎修先生為第一。次則紀文達公。又其次則袁氏
子纔。江，乃窮理盡性之隱君子，雖未研究佛學，其於佛法亦不闢駁。
而且深信因果報應，故於護生殺生各報，悉記錄之，以期啟善念而息殺
機，可以知其居心矣。袁子纔，初則闢佛，及中年以後，閱歷日深，遂
於佛法生真信心。但以狂妄自大，懶惰懈怠，不肯親近高人，息心研究。
雖於佛法感應事跡，悉皆記錄，其所論說，難悉恰當。紀文達公，自幼
至老，篤信因果。凡所見聞因果事跡，悉為記錄，敘述詳明，文筆順暢。
由其絕未研究佛法，每欲暢談深理，或致有乖實義。佛言，世智辯聰，
難以入道。以江、紀、袁、三公之博達，尚不知佛法即自己心法，專精
研究而親證之，豈不大可惜哉。使彼稍分餘暇，略為研究，能不大發菩
提心，專精緻力，宏揚大法，以期自他同出苦輪，同成覺道。又何至唯
以記錄因果事跡，僅為世人開一向善之路而已。然只此記錄，殊有大益。
<pb n="729"/>
以故陳荻洲居士，於閱微草堂筆記，摘錄百篇，擬排印以。普遍流通，
以為世之不知因果者作一殷鑒。夫因果者，猶形聲與影響耳。未有有形
而無影，有聲而無響者。故書曰，惠迪吉，從逆凶，惟影響。彼高談闊
論，謂因果為虛幻者，何異執母決不能生子，子決非母所生乎。世有此
人，人必目為癡癲。獨怪儒者讀聖賢書，不以聖賢言論為準，不以古今
事實為準，而以己之偏執謬見為準。一人倡之，眾人和之，盲引盲眾，
相牽入火。故致世道人心，日趨日下，以致廢經廢倫，廢孝免恥，爭城
爭地，互相殘殺。而猶囂囂自得，謂為吾務歸還大道，不效彼從前迂腐
輩，處處拘執束縛，令人一生不能隨意所行，各得自在也。今而後吾輩
同享自由之幸福，意之所至，皆可為之。世何幸而得吾輩之改革，人何
幸而為吾輩之儕侶乎。若此邪說，皆彼排斥因果者所釀成。使因果之理，
家喻戶曉，父母以是教子女師長以是訓生徒，誰肯滅理亂倫，現醜態於
明鏡之前乎。唯其世之大儒，嘗駁斥之，小儒即深知其非，亦只可人云
亦云，以避眾口譏刺。學宮既如是，家庭更莫由談及。竟至一班新學派，
完全棄人倫，滅天理，欲與禽獸了無所異。此其禍不歸之破斥因果者，
則將誰歸乎。善哉，周安士先生之言曰，人人知因果，大治之道也，人
人不知因果，大亂之道也。吾嘗憫世之亂，無力挽救，因陳居士之請，
遂略敘其利害之源本云爾。

<h2>歷朝名畫觀音聖像珂羅版印流通序<little>（民二十七年）</little></h2>
觀世音菩薩，於無量劫前，久成佛道，號正法明，安住寂光淨土，
恆享真常法樂。但以悲心無盡，慈誓莫窮，救苦情殷，度生念切，故復
不離寂光，垂形九界。於十方微塵佛剎，普現色身，尋聲救苦，而於娑
婆世界，愍念更深。其有善根未種未熟未脫者，令其即種即熟即脫。應
以何身得度者，即現何身而為說法。所現之身，所說之法，各隨機宜，
了無一定。其現前得離眾苦，將來常享真樂，則一也。近多年來，世道
人心，愈趨愈下。爭地爭城，互相殘殺。人禍既烈，天災又臨，水旱蟲
疫，同時降作。此種災禍，皆由大家宿世現生種種惡業之所感召。然心
能造業，心能轉業。當此天災人禍並臨之時，若能發至誠心，念南無觀
世音菩薩聖號。誓願從今以後，敦倫儘分，閑邪存誠，諸惡莫作，眾善
<pb n="730"/>
奉行。決定即蒙慈佑，逢凶化吉，於諸難中，不受危險。乃以現前念菩
薩聖號之別業，轉宿世現生所作之共業，故得常獲吉祥也。諸佛菩薩，
視一切六道眾生，猶如親生兒女，常欲令其離苦得樂。無奈眾生迷昧，
不生信向，以致徒費慈心。不能獲益。譬如杲日當空，普照萬方，戴盆
者縱立其下。亦不蒙照。過在戴盆，非日咎也。近來殺劫彌漫，人民死
亡流離，苦不堪言。南通費慧茂居士，久欲設法挽救，故特搜求唐、宋、
元、明、清、五朝，名筆所畫觀世音聖像，一百四十二尊。以最上宣紙，
用珂羅版印一千部。期見聞者，同生正信，同念聖號，同消宿現之惡業，
同種菩提之善根。須知菩薩無心，以眾生之心為心。菩薩無境，以眾生
之境為境。故得有感即通，不謀而應。良由眾生心之本體，與菩薩之心，
息息相通。由眾生背覺合塵，遂成通而不通之象。若眾生一念生信，虔
持聖號，背塵合覺，返迷歸悟，又成不通而通之象。以故凡遇極大險難，
舉念即獲感應。又菩薩現身，不專現有情身。即山河樹木，橋梁船筏，
樓臺房舍，牆壁村落，亦隨機現。必使到絕地者，復登通衢，無躲避處，
得大遮蔽。種種救護，難盡宣說。當看觀音本跡頌，觀音靈感錄，觀音
慈林集，可以知其大略。當此天災人禍，相繼降作之時，若不以改惡修
善，常念觀音聖號，以為恃怙，則欲得安樂，難之難矣。即絕無災難，
亦當常念，庶可生膺五福，優入聖賢之域，沒登九品，徹證大覺之心。
能如是者，方可慰菩薩救苦之心，以菩薩普施無畏，故以圓滿菩提，方
息施無畏之大慈悲心也。法華經云，若有眾生，多於淫欲、瞋恚、愚癡，
常念恭敬觀世音菩薩，便得離欲、離瞋、離癡。願見聞者，同常念焉。

<h2>法雲寺放生徵信錄序<little>（民二十一年）</little></h2>
曠觀古今，治時少而亂時多，縱令大治，亦不過百數十年而已，其
故何哉。良由宿世殺生食肉之業所結，現生自私自利之心所致也。殺業
之結，唯食肉最為酷烈。人之一生，不知殺幾百千萬生命。只圖悅我口
腹，何計彼之苦痛。雖則弱肉強食，任我所為，然彼怨恨之毒，蘊之於
八識田中，生生世世，互相殺戮，此根不拔，殺劫難轉。而況有智識者，
不知三世因果，六道輪迴之實理實事，遂以己立立人，己達達人為迂謬。
唯欲奪彼所有以歸我，由是而爭城爭地，雖殺人盈城盈野而不顧也。其
<pb n="731"/>
意蓋欲增我疆土，大我勢力，俾我子孫，永受其福。不知天地以好生為
德，既在此好生惡殺之天地間，何能令子孫享此逆天悖理，殺人無量所
得之福乎。自己一氣不來，永墮三途惡道，何等可憐。子孫若非所奪之
人來者，將滅絕殆盡，了無？類矣。清涼山誌載，隋，代州，趙良相，
家資巨萬，有二子，長曰孟，次曰盈。盈強，孟弱。良相將終，分家資
為二，孟得其上。及良相死，盈盡霸取，止與孟園屋一區。孟傭力以活。
後盈死，為孟作子，名環。孟死，為盈作孫，名先。環長，為僕於先，
心恨盈霸其業。適先欲朝五臺，命環隨往。行至山中，曠無人處，拔刀
謂曰。汝祖奪我家業，我將殺汝，先疾走，環追之。先入一茅庵，一老
僧止之，各與以藥物茶湯。食已，如夢初醒，遂悉前事，感愧悲傷。老
僧曰，盈乃環之前身，霸他之業，是自棄其業也。先乃孟之再來，受其
先產，父命猶在耳。二人遂出家修道於五臺焉。此二人者，宿有善根，
故蒙菩薩點化，得有如此結果。今之以殺人為樂者，其後報何堪設想乎。
民十一年，馮夢華、魏梅蓀、王幼農、等諸善士，以殺劫彌漫，思為挽
救。遂於三汊河置地，開法雲寺念佛放生道場，至十二年，掘好九池，
以備分類而放。十三年即行開辦，或自己買放，或有善士買而送放。八
年以來，凡自會中買放者，共計三百六七十擔，共用洋四千六百數十圓，
皆諸善士陸續所施。今將八年所放之生，所用之款，用為報告，以祈各
各悉知。此九年來，常住其中，忍勞忍苦，不憚艱辛者，心淨和尚也。
其他雖亦極力維持，然未如心淨師之專致力於此也。緬維放生之舉，原
為發起同人戒殺吃素之心。儻能戒殺吃素，則殺業不作，殺報自止。從
前已造之業，則以竭力修善，至誠念佛，以消滅之。須知法雲寺之放生，
實一切同人戒殺吃素之前導。而有心人聞而興起，同生慈惠惻怛之心，
共行仁民愛物之道。將見人心轉而天眷常臨，雨暘時而五穀豐登。禮讓
興行，戰爭息滅。中外協和，天下太平矣。此馮公等創建法雲，提倡放
生之本志也。

<h2>無量壽經頌序<little>（民二十五年）</little></h2>
淨土法門，其大無外。全事即理，全修即性。行極平常，益極殊勝。
良由以果地覺，為因地心，故得因該果海，果徹因源。一切法門，無不
<pb n="732"/>
從此法界流。一切行門，無不還歸此法界。三根普被，利鈍全收。等覺
菩薩，不能超出其外。逆惡罪人，亦可預入其中。統攝律、教、禪、密、
之宗，貫通權、實、頓、漸、之教。於一代時教中，獨為特別法門，其
修證因果，不得以通途教義相繩。古今多有深入經藏，徹悟自心，於此
法門，不生信向者，以死執仗自力通途之教義，論仗佛力特別之因果之
所致也。使知此義，則其信向修持之心，佛也不能阻止矣。以此法門，
乃十方三世一切諸佛，上成佛道，下化眾生，成始成終之總持法門。故
得九界同歸，十方共贊，千經並闡，萬論均宣也。溯此法之發起，實在
於華嚴末會。善財遍參知識，至普賢菩薩所，蒙普賢威神加被，所證與
普賢等，與諸佛等，是為等覺菩薩。普賢乃為稱贊如來勝妙功德，勸進
善財，及華藏海眾，同以十大願王功德，迥向往生西方極樂世界，以期
圓滿佛果。以華藏海眾，皆十住、十行、十迥向、十地、等覺，四十一
位法身大士，已遍游塵剎佛國。其彌陀誓願，極樂境緣，往生因果，一
一悉知，故不須說。然華嚴會上，絕無凡夫二乘，及權位菩薩。故雖大
弘此法，而凡小莫由稟承。乃於方等會上，普為一切人天凡聖，說無量
壽經，發明彌陀往昔因行果德，極樂境緣種種勝妙，行人修證品位因果。
此經乃說華嚴末後歸宗之一著，說時雖在方等，教義實屬華嚴。華嚴唯
局法身大土，此經遍攝九界聖凡。即以華嚴論，尚屬特別，況餘時乎。
使如來不開此法，則未法眾生，無一能了生死者。佛以大慈，深恐眾生
不便受持，故又說阿彌陀經，庶可日常讀誦。又說觀無量壽佛經，令諸
行人，西方依正莊嚴，常在心目之間。此三經，文有詳略，理無二致。
末法學人，如其智力充足，不妨圓修萬行，迴向往生。否則固當專修淨
業，以期仗佛茲力，橫超三界，直登九蓮也。無量壽經，古疏甚多，近
悉遺軼，所存無幾。道傳大師，讀誦此經，深感佛恩，作頌贊揚。雖於
佛心經義，未能徹底顯示，和盤托出。然亦可以助發我輩無力斷惑證真
者之信願，以壯其堅決往生之雄心，故令排印流通焉。

<h2>地藏菩薩往劫救母記序<little>（民十七年）</little></h2>
眾生之心，與佛無二。其不能作佛，常作眾生者，以其自無慧力，
不能覺悟，又無善知識為之開導，由是以本具佛性之妙心，作起惑造業
<pb n="733"/>
之根本。致令經無量劫，輪迴六道，了無出期，可不哀哉。故我世尊，
初成正覺，昇忉利天，為母說法，欲令一切眾生，悉皆圖報父母之恩。
特為表彰地藏菩薩，往劫因救母故，廣發菩提之誓願，以作未來眾生，
得出苦海之舟航。全部經文，理事詳明，文詞顯豁。其中地藏救母二事，
更足顯是心作佛，是心是佛，是心作眾生，是心是眾生。及心能造業，
心能轉業，心不能轉業，業即能縛心等義。誠可謂險道之導師，昏衢之
慧炬，貧乏之寶藏，凶歲之稻粱。俾一切迷昧眾生，速得覺悟，一切孝
順兒女，得所師承。經之利益，莫能宣說。自佛說後，凡西天東土中，
讀此經而興起者，何可勝數。奉持居士，悲己之未能孝養其母，追念恩
德，抱恨終天。普願世之為人子者，隨時隨事，以盡孝道，念劬勞之深
恩，必致吾親於究竟安隱之寶所而後已。由是以至誠心，念佛聖號，兼
以恪敦倫常，盡己天職，諸惡莫作，眾善奉行。以此功德，資益吾親，
必期生則業障消除，善根增長，福壽增崇，智慧開發。歿則神超淨域，
業謝塵勞，忍證無生，位登不退。又須知一切眾生，皆是過去父母，未
來諸佛。當以大菩提心，隨順機宜，而為宣說，及與救濟。庶可上契佛
心，下符已願，慈風一倡，殺業即消。將見禮讓興，而干戈永息，風俗
美，而天下和平矣。

<h2>靈巖山寺專修淨土道場念誦儀規序<little>（民二十七年）</little></h2>
聞夫彌陀誓願，示眾生心作心是之方，普被九界。淨土法門，為如
來成始成終之道，大暢佛懷。佛祖出世，悉皆法隨機立。末世鈍根，當
擇其契理而又契機者，專精緻力，庶可仗佛慈力，橫超三界，於此一生，
即了百千萬劫不易了之生死大事。靈巖為東晉開創古剎，歷宋，齊，梁，
陳，隋，唐，屢蒙敕修。從前住持，多不可考。至宋之為住持者，皆宗
門大老，故致道風冠於江浙。此後直至清初，仍然如是，載諸志乘，此
不備書。洪楊之亂，遂為焦土，僧念誠住寶塔中，適彭剛直公遊山，與
語相契，遂為清查其田地。因茲蓋十餘間殿堂，尚未安僧行道。至宣統
間，住僧以失衣誤打來人，山下人相率而至，僧遂逃去。寺中所有什物，
盡被來者搬空。鄉紳嚴公良燦，以名山無主，命寶藏僧明煦，請其師真
達和尚來接。真公發願，後有合宜之人，當交彼專修淨土法門。其立法
<pb n="734"/>
不輿諸方相同，專一念佛，概不應酬一切佛事。自民十五年起，十餘年
來，居然成一大道場，並不持簿化緣。其每日修持，與打七無異，打七
但加佛前上供，靈前迴向而已。無論請多少人，均是全堂同念，但以施
主所請人數之<little>（貝親）</little>資，全堂均分。故不開牌，無開彼不開我之嫌。
諸方應酬佛事，本寺正課，必致間斷。靈巖打佛七，功課有加無減。以
故功課雖嚴，每逢期頭，來討單者，每三四十，而去者止數人而已。飲
食一致，無分主賓僕使。其寺乃真十方。一，住持不論臺、賢、濟、洞，
但以戒行精嚴，深信淨土法門為準。只傳賢，不傳法，以杜法眷私屬之
弊。二，住持論次數，不論代數，以免高德居庸德之後之嫌。三，不傳
戒，不講經，以免招搖擾亂正念之嫌。堂中雖日日常講，但不陞座，及
招外方來聽耳。四，專一念佛，除打佛七外，概不應酬一切佛事。五，
無論何人，不得在寺收剃徒弟。五條有一違者，立即出院。其朝暮課誦，
大致與普通功課同，而閒有不同者，初來者若無經書看，或致錯誤。由
是監院妙真大師，擬排板印刷之，祈餘作序，故略敘其緣起云。

<h2>靈巖山寺萬年簿序<little>（民二十一年）</little></h2>
靈巖寺，乃梁寶誌禪師開山，智積菩薩重興，歷代禪、教、律、高
僧住持之勝道場地。淨土法門，乃即小即大，即淺即深，至極平常，至
極奇特之殊勝法門。即此一生，便出生死。其修法最為容易，其利益最
為宏深。於此最勝之地，修此最妙之法，非多劫栽培，何可得值遇乎。
然欲修勝行，必賴種種資具。故上自經像，與諸什物，各須備具，方可
令其正行直達無礙。而道場則永垂千古，人則數十年便須更替。此諸所
有，若不登簿記載，久或遺失。又屢經更替，亦莫考其源委。是以一一
記之，以期凡住此寺者，及為住持，為監院者，見此諸物，心自思曰，
此物乃助吾人修持淨土法門，以期自利利他，同生極樂世界之資具也。
當愛之如身肉，護之如眼珠。非慳惜諸物也，乃重施主之助道誠心，以
期少求減用，而道業易於成就也。夫一切法門，非斷盡煩惑，不能出離
生死。唯茲淨土，但具真信、切願，即可入佛封疆。得此最勝之道場，
又修此最勝之法門，而於此諸物之資具，豈可不加愛惜保重乎哉。若不
加保重，則是暴殄天物，負施主恩，縱有修持，亦難與佛相應。何也，
<pb n="735"/>
以其是只取自己安適，不計人工製造，前人置辦，種種不易。而其所以
備此者，為吾修道以了生死也。既輕視此物，不知愛惜，其心行完全不
與道相應，何能感佛哀憫攝受，而令其即出生死苦海也。凡真實修行人，
必須忍人所不能忍，行人所不能行，代人之勞，成人之美。能如是，與
道相應，與佛相應矣。願住此寺者，其各勉之。

<h2>靈巖開示法語序<little>（民二十五年）</little></h2>
靈巖，乃天造地設之聖道場地。吳王夫差不德，不依乃祖太王、泰
伯、仲雍，正心誠意，勤政愛民之道。唯以淫樂是務，遂於此築館娃之
宮，其獲罪於天地祖宗也大矣。宮成數年，國亡身死，可不哀哉。至晉
司空陸玩，築室其上，後聞佛法，遂捨宅為寺，此靈嚴最初開山之緣起
也。至梁，而寶誌公祈武帝又為重興。智積菩薩，屢以現身畫像，顯示
道妙，引導迷俗。至唐宰相陸象先<little>（蘇州人）</little>之弟，病於京師，國醫無
效。一僧求見，云能治，令取淨水一盞，向之念咒幾句，含水噀之，立
即全愈。謝以諸物皆不受。曰，我名智積，汝後迴甦，當往靈巖山會我。
後其人至山問之，無有名智積者，心甚惆悵。遍觀各殿堂，見壁間畫像，
乃為己治病之僧也，因特建智積殿，而寺復中興。自晉至唐，所有住持，
皆不可考。至宋，而凡為此山住持者，皆宗門出格大老，靈巖道場，遂
為江蘇之冠，以地靈故人傑，以人傑故地靈也。明末清初，又復大興。
聖祖、高宗，兩朝數次南巡，皆駐蹕山上行宮。洪楊之亂，焚毀殆盡。
後念誠大師，住塔洞中，適彭宮保玉麟公遊山相見，因為查出田地六百
多畝，蓋十餘間殿堂房舍。至宣統三年，住持道明，係軍人出家，性粗
暴。因失衣打來人過甚，山下人起鬨，道明逃走，寺中什物均被搬空，
成一無人之寺，此即靈巖道場復興之機。否則縱能恪守清規，亦決不能
成此全國僅有之淨業道場。禍福互相倚伏，唯在人之善用心與否耳。嗣
由木瀆紳士嚴良燦公，命寶藏僧明煦，請其師真達和尚接管。真師派人
往接，併命明煦暫為料理。意欲有合宜人，當作十方專修淨土道場。民
十五年，戒塵法師來，遂交彼住持。住僧以二十人為額，除租金數百圓
外，不足則真師津貼。不募緣，不做會，不傳法，不收徒，不講經，不
傳戒，不應酬經懺。專一念佛，每日與普通打七功課同。住持無論臺、
<pb n="736"/>
賢、濟、洞、均可，祇論次數，不論代數。但取戒行精嚴，教理明白，
深信淨土者即可。若其他皆優，而不專注淨土者，則決不可請。自後住
人日多，房屋不足，於二十一年，首先建念佛堂。四五年來，相繼建築。
今大雄殿已落成，祇欠天王殿未建，然亦不關要緊。<le>光</le>於十九年二月來
此，四月即在報國寺入關，已六年多矣。以老而無能，擬老死關中。因
佛教會諸公之請，祈於護國息災會中，每日說一次開示，發揮三世因果，
六道輪迴之理，提倡信願念佛，即生了脫之法，以挽救世道人心。固辭
不獲，遂於本月初六日出關往滬，以盡我護國之義務。十五日圓滿，十
六日為說三歸五戒。今晨由滬徑來此間，而蘇垣諸居士，皆先來。至山，
見其殿宇巍峨，僧眾清穆，不禁歡喜之至。茲由監院妙真大師，請來堂
中，為諸位演說淨土法要。若但說法要，不敘來歷，及現在各因緣，則
住者來者，均莫知其所以然，或致於此道場，與他道場，一目視之。在
大通家，則無所不可。在愚鈍如<le>光</le>，又欲即生出此三界，登彼九蓮者，
則莫知趣向，故先為敘述緣起焉。

<h2>影印宋磧砂版大藏經序<little>（民二十五年）</little></h2>
大藏經者，如來之慧命，人天之眼目。無明長夜之智炬，生死苦海
之慈航。覺先覺後之法源，世出世間之道本也。若非宿植善根，歷劫莫
聞名字，況親承供養，受持讀誦，依之修習，以迄圓證乎哉。此一大藏
所說之法，乃十法界，生、佛，凡、聖，即心所具之法。在佛不增，在
生不減。佛以究竟證故，常享常、樂、我、淨、之法樂。眾生以從未悟
故，反承此妙心之力，背覺合塵，迷真逐妄，起貪、瞋、癡，造殺、盜、
婬，永淪三途六道之中，了無出期。三乘聖人，雖有悟證，未至究竟，
故亦未能全得受用也。大覺世尊，愍而哀之，示生世間，成等正覺，隨
機施教，對證發藥，俾其就路還家，並不另起爐灶。大根則直說一乘大
法，令其頓證無生。小根則先依權漸修持，以培入大之基，終令領受家
業，紹隆佛種。一代所說，分為五時。一，華嚴時，唯說界外圓頓大法，
人天二乘，均非其器。二，阿含時，說諦、緣、權、漸、之法，令入化
城。三，方等時，四教並談，三根普被。四，般若時，以般若妙智，蕩
除聖凡情見。五，法華、涅槃時。法華，則開權顯實，開跡顯本，普授
<pb n="737"/>
三根之記，共領本有家珍。涅槃，則扶律談常，作最後訓。俾身、口、
意、三業，與佛同淨，戒、定、慧、三學，與佛同圓。綜其所說，厥有
五宗，曰律，曰教，曰禪，曰密，曰淨。五者名目雖異，理體是一。可
專主於一門，不可偏廢於餘法。如由四門而入一城，如以四時而成一歲。
其互相維持，互相輔助之功，非深悉法源者莫能知。就中律，為入道之
初基，雖至圓滿菩提，仍復依止。淨，為普度之法門，縱令已證等覺，
猶當歸心。末世眾生，非此莫度，各宗智士，急宜服膺。否則所有修持，
但作未來成佛之善因，欲即生一超直入如來地，恐不易易也。此諸經外，
所有大小乘律，仍歸五時所攝，故不另敘。經律之外，尚有諸菩薩、尊
者，所造之釋經、宗經、諸論，顯理破惑，降魔制外，俾佛化得以普被
中外者，賴有此耳。是為佛國譯來之經、律、論、三藏也。及大教東來，
法匠蔚起，各宗之著述，美不勝收，其入藏者，乃百千之十一耳。當唐
以前，經書均由抄寫而得。五代馮道，創興刻板，至宋，則儒書佛經，
俱用板印矣。宋大藏板，有十餘付，而磧砂延聖院尼弘道，斷臂提倡，
刻此藏板，可謂女中丈夫，令人欽佩。自宋至今，七百餘年，所印之經，
以屢遭世亂，多分湮沒。陝西臥龍、開元、兩寺，幸有存者。朱子橋居
士，往陝辦振見之，與滬各大居士商訂影印，其間勤勞，殆難說盡。今
將出初期，命<le>光</le>作序。<le>光</le>乃無所知識之粥飯僧，何能發揮大藏之
要，姑
以平日所習聞者，拉雜書之，以塞其責。全藏妙義，閱者自知。即未能
遍閱，但於現前根、塵、識、大、諸法中，回光返照，便可親證圓通，
又何必多湊散字，以刺雅目也。

<h2>嘉言錄題詞並序</h2>
<little>（題詞系民十六年二月排報紙本所作序系民十六年十
二月八日排書冊本所作）</little>
淨土大法門，其大無有外，如天以普覆，似地以普載。等覺欲成佛，
尚復作依賴，逆惡將墮獄，十念登蓮界。普被九界機，咸皆勤頂戴，暢
佛度生心，唯一了無再。我以宿業力，曾作一闡提，傚法韓歐等，其愚
莫能醫。幸得病數年，時復深長思，古今眾聖賢，豈皆無所知。彼既悉
遵奉，我何敢毀訾，雖聖有不知，韓歐焉足師。因茲皈依佛，剃髮而披
<pb n="738"/>
緇，自量宿業深，宗教非所宜。唯有仗佛力，或可副所期，專心修淨業，
庶得預蓮池。近十餘年來，人或謬見問，所答亦以此，不敢稍越分。海
鹽徐蔚如，以其切而近，再三於京滬，為之付排印。語言雖樸質，人皆
不見慍，遺跡而究益，多有生正信。圓淨李居士，宿根深復深，註釋諸
經論，闡明如來心。繼以費精神，衰病每相侵，捨博而守約，立志追東
林。又欲利初機，作修持規箴，節錄文鈔語，分類以編紝。並自出淨資，
印施諸有緣，冀使一切人，勉力希聖賢。敦倫而儘分，各完已性天，眾
善悉奉行，諸惡盡銷蠲。信願勤念佛，求登九品蓮，臨終佛來接，有若
月印川。直下往西方，永出生死淵，見佛悟無生，漸致福慧圓。因請為
著語，以期廣流傳，俚言入雅目，徒招誚且憐。赧顏貢愚誠，祈各自審
焉，若未超等覺，且預迴向員。
淨土法門，理極高深，事甚簡易。由茲天姿聰敏，知見超特者，每
每視作愚夫愚婦之事，而不肯修持。豈知其為十方三世一切諸佛，上成
佛道，下化眾生，成始成終之究竟法門乎。彼以愚夫愚婦能修，遂並法
門而藐視之。何不觀華嚴所證與普賢等，與諸佛等者，尚須以十大願王，
迴向往生西方極樂世界，以期圓滿佛果乎。藐視淨土法門而不屑修，其
於華嚴將復視作何等。又於華嚴末後歸宗一著，為復尊重之也，為復藐
視之耶。此無他，蓋未詳審通途、特別、法門之所以，及自力、佛力、
大小難易而致然也。使詳審之，能不附於華藏海眾之班，一致進行，同
求往生乎。<le>光</le>自束髮讀書，即受韓、歐、程、朱、闢佛之毒。幸無韓、
歐、程、朱、之才，使稍能相埒，則必致自誤誤人，生身陷入阿鼻地獄
矣。自十四五後，病困數年。從茲遍思古今，詳繹經書，始知韓、歐、
程、朱、之作此說者，全屬門庭知見，絕不計及堂奧中事之所致也。乃
於弱冠之次年，出家為僧，專修淨業，誓盡此生，作自了漢。決不建立
門庭，廣收徒眾，以致後世子孫，敗壞佛法，並拉<le>光</le>於阿鼻地獄中，同
彼受苦也。至光緒十九年，普陀法雨寺化聞和尚，入都請藏經，命查印
刷。事畢，邀同來山。知其不喜作事，故令住一間寮，隨意修持，於今
已三十有五年矣。在山日久，有以筆墨事見托者，絕不用<rubynote t="印光"/>名字。即
自己有必須署名之文字，亦只隨便寫二字即已。以故二十年來，絕無人
客過訪，及信札往來諸紛擾。民國啟元，高鶴年居士，紿去數篇文稿，
<pb n="739"/>
登佛學叢報，不敢用<rubynote t="印光"/>名，以<rubynote t="印光"/>常稱常慚愧僧，故署名常慚
。徐蔚
如居士，及周孟由，謬為見賞，打聽三四年，了無知者。後孟由來山拜
謁，遂祈歸依，持去數篇廢稿，寄於蔚如，乃於京師排印，名印光法師
文鈔。以致遍刺雅目，愈增慚愧耳，時為民國七年。八年，又搜羅若干
篇作續編，並初編同排之。九年，令上海商務印書館，排作兩冊，留板，
十年春出書。<le>光</le>又於揚州，將九年所排者，刻一書冊板，作四冊。十一
年，又於商務印書館，排作四冊。當時諸居士任者有二萬部，而商務印
書館印以出售者，不在此數。十四年冬，又令中華書局排增廣本，亦作
四冊，比先增百餘頁，今年夏出書。以工潮等，其價甚昂，只印二千。
原訂打四付紙板，二歸本局，二歸於<le>光</le>。乃令杭州浙江印刷公司，先印
一萬。以後續印，一任因緣。圓淨居士李榮祥，近數年來，專心佛學，
於起信、楞嚴、圓覺，各為疏解。<le>光</le>謂青年人宜先著實用念佛功夫，待
其業消智朗，障盡福崇時，再行發揮，自可闡明佛意，宣傳宇宙。當時
彼尚不以為然，後以用心過度，形神日衰，始知<le>光</le>言不謬。乃復詳閱文
鈔，不勝歡喜，遂摘錄要義，分門別類，編作一冊，祈<le>光</le>為作題詞。擬
用報紙印一千冊，以應急欲即閱者。<little>（以先曾逐次登居士林林刊，故屢有
催促令印之者。）</little>及<le>光</le>五月至申，乃與其妻，同受歸依。八月書出，不久
送完。函索者紛至沓來，遂令漕河涇監獄署，排作書本。陳荻洲居士，
願任排工，並打四付紙板費，又任印二千冊。一時任者，將近二萬。其
紙板擬留本獄署一付，以作上海流通之備。一歸圓淨居士保存，以備己
及諸善士之用。一送哈爾濱宣講堂，俾關外信心者，易於購閱。一送南
洋新加坡商會，俾各島華僑，同得讀誦。其所錄之出處某卷某頁，一一
備載，庶可以文鈔全文相對閱。由其於諸文中截取要義，匯歸一類，故
每有文義稍同，而不即刪削者，冀閱者受反復勸勖之益，冀其直下斷疑
生信也。其出處卷及頁數，皆依增廣文鈔。以增廣文鈔，作永久流通之
本，餘則久後必無再印之舉也。又以文鈔繁廣，初機或難於簡別其易曉
了而合機宜者，欲令先得其門徑，從茲著實進修，自至其極，免致望洋
興嘆，或至退屈之虞。因錄文鈔選讀目錄，附於嘉言錄序後。庶未曾研
究佛學之人，得以坐進斯道，其利人之心，可謂親切周摯，無以復加矣。
因為敘其所以然，以期閱者共知。所願見者聞者，勿以所說皆平實庸常
<pb n="740"/>
而棄之，以求其高深玄妙者。夫堯舜之道，孝弟而已，如來之道，戒定
慧而已。能於平實庸常之事而實行之，行之及極，其高深玄妙之理，豈
待別求。否則高深玄妙，但屬口頭活計，生死到來，一毫也用不著，願
閱者悉注意焉。

<h2>釋門法戒錄序<little>（民二十六年）</little></h2>
如來不出興，大千等長夜。佛日既普照，諸法悉昌明。不但三乘聖
人，得以速登覺岸。亦令六道含識，咸皆漸出苦輪。佛以一音演說法，
眾生隨類各得解。譬如一雨普潤，草木各自向榮。一月普映，河海隨人
異見。示本具之佛性，生佛原同。顯逆順之修持，聖凡迥異。五乘分說，
冀就路以還家。一法不立，俾明本而識末。五性三乘，同歸一道。四諦
六度，不外一心。偏、圓、頓、漸、一切法，法法融攝。大、小、權、
實、一切行，行行圓通。此如來千機並育之弘規，一代時教之大義也。
溯自佛興周昭，道播西乾。時至漢明，法傳東震。初則唯弘北地，至吳
始及南方。自晉以來，遍及中外，高麗、日本，暹羅、緬甸，咸於此時，
沐佛法化。關中羅什，廬山遠公，弘法功勛，莫之與京，故得法傳各國，
等蒙佛恩。自茲厥後，迄至大唐，經論法門，悉皆圓備。綜其大宗，其
名有五，曰律、曰教、曰禪、曰密、曰淨。各宗知識，固皆法法咸通，
至於弘揚，或兼或專，唯期契機，故不一定。多有已證聖果，乘願示生，
弘揚佛法，利益眾生。生則王臣欽敬，士女尊崇。沒則人天悲泣，鳥獸
哀鳴。為現世之師範，作後代之津梁。其道德利益，說莫能盡。然昆岡
出玉，亦有頑石。檀林多香，或生臭草。或乘願示現病行，或迷心故犯
清規。跡其所失之利益，與其所感之苦報，皆足以啟迪後人之善心，懲
創末法之逸志，永為法門背道違法之龜鑒，固未必非逆贊佛化，促人依
教奉行也。湖南郭涵齋居士，博覽群書，隨便鈔錄可法可戒者，各若干
條，名曰釋門法戒錄，志期利人。然以衰老之年，精神不給，未能按朝
代前後而列，殊歉妥貼。至於令閱者傚法防戒，固無所礙。後附摘錄雲
棲法匯中切要訓誨若干條。前之可法者乃其懿行，此為嘉言。常以古德
之懿行嘉言，口誦心惟，如染香人，身有香氣，其人縱頑劣，亦當進而
為知行合一之士。況素有希賢希聖，學佛學祖之大志者，其為利益，何
<pb n="741"/>
可量哉。願學佛之四眾，見賢思齊，見不賢而內自省，則法門幸甚，世
界幸甚。

<h2>淨土三要述義序<little>（民十六年）</little></h2>
紹興駱季和居士，宿具靈根，篤信佛法，自行化他，唯以信願持佛
名號，求生西方為事。而復注重於敦篤倫常，恪盡己分，諸惡莫作，眾
善奉行，戒殺護生，愛惜物命。又以提倡因果報應，及家庭教育，為挽
回世道人心唯一無二之妙法，誠可謂知本而急先務者。居士少年時，頗
慕古人不為良相，必為良醫之志，遂留心醫理，以期利人。久之醫道大
行，頗著時譽。繼思心病為本，身病為末，若不治心病，俾一切人親見
本來面目，出離輪迴生死者，其利甚微。究非己立立人，自利利他之道。
世以佛為大醫王，吾將求彼醫術，以期自他同得究竟安樂也。由是與諸
善知識游，研究佛經，始知佛之醫術，世無有二。如出暗室，得見天日，
慶快之忱，非可言喻。然佛所說法門，無量無邊，求其至直捷，至圓頓，
下手易而成功高，俾無力斷惑之業力凡夫，現生即得出三界以登九品，
捨凡軀而預聖流，唯淨土一法為然也。於是潛心研究，得其綱要。值華
智法師結社念佛，遂祈代為宣講，隨講隨錄，以成一冊。曾登大雲報中，
以餉同志，凡見聞者，咸皆歡喜贊嘆，謂為合機。餘姚佛學會諸居士，
勸令刊佈，祈餘作序。餘惟淨土一法，理事圓融，性修不二，凡聖等攝，
利鈍全收。一切法門，河沙妙義，無不從此法界流，無不還歸此法界。
若大海之普納百川，猶太虛之遍含萬象。實為十方三世一切諸佛，上成
佛道，下化眾生，成始成終之無上法門。故得九界同遵，十方共贊，千
經俱闡，萬論均宣也。餘作此說，有不信者，請質之華嚴會上普賢菩薩。
庶可同隨華藏海會之班，一致進行，咸期同於現生往生西方，了生脫死，
漸次進修，以迄圓證無上菩提而後已也，猗歟懿哉。

<h2>物猶如此序<little>（民二十五年）</little></h2>
一切眾生，皆有佛性，皆當作佛。佛視一切眾生皆是佛，故梵網經
云：「我是已成佛，汝是未成佛，若能如是信，戒品已具足。以能信自己
是未成之佛，必定要改惡修善，發自利利他之大菩提心，以期斷盡煩惑，
<pb n="742"/>
親證即心本具之真如佛性。能信一切六道眾生是未成之佛，必定要極力
勸導，互相維持於同類，決無相爭相殺之惡作。必定要戒殺護生，大設
方便於異類，決無食彼益我之慘心。人由不知自己，與一切眾生，皆是
未成之佛，故不惜殺人盈城盈野以相爭，與殺彼之身，以期悅我之口腹
也。世人殺生，習以為常，大小事體，皆須行殺。祭神祀祖，養親待客，
無肉則不能為禮。以極苦極慘之事加諸物，用表我之誠懇孝敬。在迷情
邊論，則尚有可取。在實際上論，則大為可憐也。以一切眾生，從無始
來，輪迴六道，互為父母、兄弟、妻子、眷屬，互生。互為怨家對頭，
循環報復，互殺。佛於諸大乘經中，屢為勸誡，而見聞者少。即得見聞，
而信受奉行者更少。於是佛以大悲，現諸異類，供人殺食。既殺之後，
現諸異相，俾一切人，知是佛現，冀弭殺劫，以安眾生。如蛤蜊、蚌殼，
牛腰、羊蹄，豬齒、鱉腹，皆有佛棲。驚人耳目，息世殺機，載籍所記，
何能備述。未殺之前，均謂是畜，既殺之後，方知是佛。是知殺生，不
異殺佛，即非佛現，亦未來佛。殺而食之，罪逾海岳，急宜痛戒，庶可
解脫。須知人物雖異，靈蠢互形，蠢人識暗，靈物智明。五倫八德，固
不讓人，其誠摯處，比人更深。敢以我強，殺食其肉，致令未來，常受
人食。歷觀史籍，自古及今，凡利人利物者，子孫必定賢善發達。凡害
人害物者，子孫必定庸劣滅絕。故孔子之贊周易曰，積善之家，必有餘
慶，積不善之家，必有餘殃。餘慶餘殃者，正慶正殃之盈餘也。正慶正
殃，乃積善積不善之本人，受於來生後世，比餘慶餘殃，當超過百千萬
億倍焉。人若知此，斷不肯以一時之小快愉，致永受大禍害於無窮也。
清嘉道間，江西廣豐，徐太史謙，字白舫，隱居著書，以期覺世牖民。
志切戒殺，博覽群書，凡物類之懿德懿行，輯為一書。分孝友，忠義，
貞烈，慈愛，恤孤，眷舊，踐信，守廉，翼善，救難，酬德，雪冤，知
幾，通慧，十四鑒，而名其書為物猶如此。蓋欲見者聞者，咸皆發起敦
倫儘分，閑邪存誠，諸惡莫作，眾善奉行。體天地好生之德，不戕異類。
推吾儒胞與之懷，普庇群生。念彼物類，尚有如此種種懿行，而吾人以
六尺之身，與天地並立為三，稱為三纔，又復受聖賢之經書教誨。若不
以繼往開來，贊天地之化育，仁民愛物，慰天地之慈心。則不但有負於
天地聖賢教育之深恩，且大有愧於飛走潛泳之異類也。興言及此，宜如
<pb n="743"/>
何孝親，敬兄，忠主，盡義，以敦五倫而行八德也。宜如何博愛普濟，
以實行一視同仁之大道也。宜如何克已修持，以期無忝所生，不為天地
鬼神所憐憫，不為天地鬼神所鄙棄，不為一切物類所輕藐也。徐公人品
極淳，學問極博。惜宿世善根種得不清，現生亦未親近明眼善知識，致
於佛法外道，邪正真偽，不能分別。故所著海南一勺，中以外道偽造之
心經中卷下卷，下卷有二種，此三種偽造之經，與真正佛說之心經，並
收同列，一體同尊，無所軒輊。此種處，有令不知佛法之人，以邪為正，
以偽為真。令諸外道，以正為邪，以真為偽之弊。此書前十三鑒，唯論
倫常，故無不當。第十四通慧鑒中之批，難免有邪正不分之失，閱者幸
詳察焉。福建永春李俊承，法名慧覺，多年經商南洋星洲。以次子宜宗
之病，匯洋一千六百圓，祈<le>光</le>印送挽回劫運，糾正世道人心，戒殺護生
等經書。<le>光</le>以世道人心，愈趨愈下者，由於宋儒破斥因果輪迴，謂為佛
以此騙愚夫婦奉彼教耳，實無其事。由是善無以勸，惡無以懲，以馴至
於廢經廢倫，爭城爭地，互相殘殺，莫之能止。欲挽殺劫，宜從戒殺生
起。戒殺之書甚多，其感人心而息殺機者，此書可推第一。以物類尚能
有此各種懿行，有人心者，何敢恣意殺食乎。序中又為發明吾與物類，
皆是未成之佛。佛欲弭世殺劫，不惜現身異類，亦受人殺，既殺而知為
佛現。知好歹者，當不敢仍舊恣意殺食，以自貽伊戚也。此書雖不言戒
殺，實為戒殺之冠。以其振聾發瞶，令人觀感興起。各自思曰，物猶如
此，人何讓彼，極力敦行，期無愧恥。自茲勉盡天職，生不為行肉走屍。
力修淨行，死則直往極樂世界。將見禮讓興而兵戈息，天下太平。正智
開而邪執消，佛化廣佈。因令重排，盡彼之款以印送之，俾見聞者，悉
得作人作佛之軌範焉。

<h2>歧路指歸序<little>（民二十五年）</little></h2>
三界無非旅邸，六道均是窮人。雖所受之苦樂，暫有不同，而樂盡
苦臨，終非究竟安身立命之地。於是我釋迦世尊，特垂哀愍，示生世間，
示成正覺，隨眾生機，說種種法，普令眾生，就路還家，領取家珍，永
享安樂。然此諸法，各利一類之機，又且不易修習，即修亦難即生了脫。
以全仗自己戒定慧力，斷盡煩惑，方出生死，末法眾生，頗難冀望。如
<pb n="744"/>
來以大慈悲，又設一特別法門，所謂信願念佛，求生西方。俾彼已斷惑
者，仗佛慈力，速證菩提。未斷惑者，仗佛慈力，即出生死。三根普被，
利鈍全收。上聖與下凡同歸，初心與久修並進。此之法門，不但具縛凡
夫，所當專修。即將成佛之等覺菩薩，亦須以十大願王，導歸極樂，始
可圓滿佛果。法門之大，如空普含，法門之益，如春普育，盡劫贊揚，
亦難窮盡。<le>光</le>業障深厚，智慧淺薄，數十年來，專修此法。近有山東莒
城戰德克，李德明者，繆聞人言，函祈歸依。因示以博地凡夫，欲於現
生了生脫死，若不念佛求生西方，絕無一法能滿願者。又為寄文鈔等，
以為修持之據。德克因取其義，述歧路指歸，借為問答，以釋疑慮而明
宗旨。又祈德明為之參訂，志期利人，不惜心力。已經排印流通，寄書
求為印證。<le>光</le>閱之，不勝欣慰。以間有詞意欠圓，恐閱者或難領會，稍
為修正，令其一目瞭然，絕無疑議。另行排板，期廣流通。庶可於佛一
代教典中，唯依契理契機，信願念佛求生西方一法而修。其他高深玄妙，
廣大精微，契理而不契機之各法，皆作往生以後，自行化他之根據。至
於一切外道，私相授受，秘密不傳之種種邪知謬見，自命為真得佛祖心
傳之胡說巴道，又何足掛齒也哉。修訂已竟，將付手民，適成復初之發
露懺悔文至，此又一最普通之大歧路指歸也。因附於後，以廣流通，普
作世人殷鑒焉。

<h2>祭祖用素序<little>（民二十五年）</little></h2>
食肉一事，大是怪事，但以習行既久，不知其非，反以為禮。故祭
天地，祭祖宗，奉父母，待賓客，皆以肉為表示誠孝恭敬之物。世間聖
人，不說三世因果，六道輪迴之事理，亦隨順俗情而行，又復諄諄於仁
民愛物之道。推聖人愛物之仁，可知以肉表誠孝恭敬之非義也。夫表我
誠孝恭敬，當以極慈祥清淨之物方可。何可以豬、羊、雞、鴨、魚、蝦、
等極穢污之物，又復活活殺死。此等諸物死時，其慘痛怨恨，難以言宣。有
仁心者，何忍以殺彼諸物，表我誠敬乎。試思此之誠敬，為順理之誠敬乎，
抑悖德之誠敬乎。仁人祭祖，尚求仁者之粟，今求屠劊之肉，是焉得為
誠敬乎。由是言之，殺生以祭天地，是逆天地好生之德，天神地祇，豈
以此諸穢物為香潔，而歆饗之乎。蓋祭者，欲藉此以食其祭品耳。至於
<pb n="745"/>
祭祖宗，奉父母，待賓客，當思有益於祖宗、父母、賓客，方為合理。
今以極慘酷之殺業，為我致誠敬之表示，令祖宗、父母、賓客、同膺殺
禍，此之誠敬，是禍害，非誠敬也。而況一切眾生，皆是過去父母，未
來諸佛，不加救濟，反為表我之誠而加殺害乎。梵網經云，若佛子，以
慈心故，行放生業。一切男子是我父，一切女人是我母，我生生無不從
之受生。故六道眾生，皆是我父母。而殺而食者，即殺我父母。楞嚴經
云：「以人食羊，羊死為人，人死為羊，死死生生，互來相啖，惡業俱生，
窮未來際。汝負我命，我還汝債，以是因緣，經百千劫，常在生死。入
楞伽經，斷食肉品云：「一切眾生，從無始來，在生死中，輪迴不息，靡
不曾作父母、兄弟，男女、眷屬，乃至朋友、親愛、侍使，易生而受鳥
獸等身，云何於中殺之而食。世人只知現世，不知過去未來，故殺彼之
身，充我之腹，以為理所應當。若知其生生世世，互相酬償，及我與此
諸物類，互為父母、兄弟、眷屬，互生。互為怨家對頭，互殺。勿道不
敢自食，即祭天地、祖宗，奉父母，待賓客，亦不敢用肉。以肉乃精血
所成之物，謂天地神祇饗此，何異誣人食污。祭祖、奉親、待客，何異
殺過去祖宗、父母、賓客，奉現在祖宗、父母、賓客，又令祖宗、父母、
賓客，永劫常受殺報乎。且勿謂人畜輪迴，渺茫難稽，史鑒所載，多難
勝數。即就近見聞，亦復不少。固當深信，勿造殺業，以既造殺業，必
受殺報。經云，菩薩畏因，眾生畏果。畏因，則不造殺因，自無殺報。
畏果，則徒勞畏懼，了無所益。餘姚周善昌，自歸依後，不食葷腥。以
明年值辦二十九世祖柳庵公祭，向之祭品，均有定例，不許改革。彼預
與其族叔祖楚？公，議其辦法。？公，乃明理通人，極為贊成。遂於冬
至日，聚合族通過，從明年起，以後祭祖，概用素品，不用葷腥，大家
通皆允許，永為定例。祈餘為序，使後世子孫，及見聞之人，各行真孝，
因略說其所以云。

<h2>大方廣佛華嚴經楷書序<little>（民二十四年）</little></h2>
實際理地，不立一塵，凡聖生佛，均難稱謂。修持門中，須備眾德，
一法若缺，莫證法身。我釋迦牟尼世尊，塵點劫前，早成正覺，為度眾
生，示生世間。隱其聖德，示同未悟，為物作則，出家修道。迨其一睹
<pb n="746"/>
明星，豁然大悟。嘆曰，奇哉，一切眾生，皆具如來智慧，但以妄想執
著，而不證得。若離妄想，則一切智，無師智，自然智，則得現前。於
是華藏世界，海會雲集，悉為十往，十行，十迴向，十地，等覺，四十
一位法身大士。於菩提場，及餘六處，說一真法界，寂照圓融，生佛不
二，空有莫名之理性。及由十信，十住，十行，十迴向，十地，等覺，
以至妙覺佛果，修因證果各階級。是知理由事顯，事由理成，理事圓融，
方合佛道。世有狂人，專重理性，不務事修，上違佛教，下負自心，自
誤誤人，誠可憐憫。此經凡八十一卷，三十九品。清涼國師，分為信、
解、行、證、四分。又以信分六品經，名為所信因果周。解分三十一品
經，分為二周。以前二十九品，為差別因果周。以後二品，為平等因果
周。三，行分一品經，為成行因果周。四，證分一品經，為證入因果周。
周者，事理周備，無所欠缺之謂也。全經大綱，揭示殆盡，依此修持，
直達堂奧。前之八會，絕無凡夫二乘，雖有天龍八部，皆是大權示現，
實非業系凡夫。後之一會，雖有聲聞舍利弗等，已證聖果。縱然在會，
不見如來勝妙法身，不聞一乘圓頓妙理，但見如來應化之身，及聞生滅
四諦之法而已。所謂一身示相，勝劣殊觀，一音說法，偏圓異聞。及文
殊往福城大塔廟前，善財親近文殊，已證十信滿心。承文殊教，南參五
十三位諸善知識。首參德雲，即證初住，以後隨聞隨證。末後至普賢所，
普賢以威神加被，俾善財所證，與普賢等，與諸佛等，是為等覺菩薩。
普賢為彼稱贊如來勝妙功德，勸進善財，及華藏海眾，同以十大願王功
德，迴向往生極樂世界，以期圓滿佛果。此經備明一生成佛之因果，而
以求生西方為結歸。可知念佛求生西方一法，為十方三世一切諸佛，上
成佛道，下化眾生，成始成終之總持法門。世有行人，藐視因果，及與
淨土者，皆由不知因果淨土，為成佛之根本，而只以愚夫愚婦當之，以
致自失善利也。曹崧喬居士，篤信佛乘，秉己立立人，自利利他之心，
行周急濟貧，振災救苦之事。十餘年兢兢業業，力辦善舉，所費不貲。
最初所擬十事，尚有二事，未能舉行。以募款維艱，故發心書華嚴全部，
以期大慈善家，請而受持讀誦，不惜鉅資，以成就二善舉，則書者受者，
均為財法兩施。彼貧苦得受帡幪併生感激，稱念佛號，或於現生，或於
將來，往生西方，皆由書經誦經而為發起。其為功德，曷能名焉。行願
<pb n="747"/>
品云：「菩薩若能隨順眾生，則為隨順供養諸佛。若於眾生尊重承事，則
為尊重承事如來。若令眾生生歡喜者，則令一切如來歡喜。何以故，諸
佛如來，以大悲心而為體故。因於眾生，而起大悲，因於大悲，生菩提
心，因菩提心，成等正覺。是知乾父坤母，民胞物與，一視同仁，分所
應爾。<le>光</le>愧無財力，又無道德，感彼為貧民之誠，略攄此經大意，以期
見者聞者，於濟貧、念佛、二事，各為興起。庶不致以本具可以作佛之
佛性，長淪於三途六道之中，枉罹苦荼，而不得受用也。

<h2>法華經寫本序<little>（民二十二年）</little></h2>
法華一經，義理宏深，功德廣大。開權顯實，授聲聞成佛之記，而
散心念佛，及舉手低頭之善，亦作未來成佛之因。開跡顯本，示如來壽
量無邊，而本地眷屬，及大士利生妙用，亦得跡本徹底全彰。普令一切
眾生，同知永劫輪迴之幻苦，本具佛性之真心。從茲上慕諸聖，下重己
靈，信願念佛，求生西方，以期永離五濁，速證無生，如藥王本事品所
明。暢如來出世之本懷，作九界眾生之善導，其為利益，非佛莫知。以
故凡讀誦受持書寫流通者，其功德亦非世間凡夫二乘所能測度也。餘常
謂欲得佛法實益，須向恭敬中求。有一分恭敬，即消一分罪業，增一分
福慧。有十分恭敬，即消十分罪業，增十分福慧。凡讀誦受持書寫之人，
必須淨身口意，竭誠盡敬，如忠臣奉明主之聖旨，孝子讀慈親之遺囑，
敬恭寅畏，不敢怠忽，則無邊利益，自可親得矣。若或漫無敬意，任性
褻瀆，亦如近世儒者之讀儒書，絕無對越聖賢，不敢自安之想念，雖亦
可以種未來得度之善根，其褻慢之罪，殊非淺鮮，固不可不為注意也。
因契誠居士曹崧喬，敬寫此經，欲後之讀誦受持者，咸得真實利益，祈
餘略序其意，故書此以贈之。若不以吾言為謬，其所得之益，非語言文
字所能形容也。

<h2>上海護國息災法會法語序<little>（民二十五年）</little></h2>
<rubynote t="印光"/>，乃西秦百無一能之粥飯庸僧，宿業深重，致遭天譴。生甫六
月，遂即病目，經一百八十日，目未一開，除食息外，晝夜常哭。承宿
善力，好而猶能見天，亦大幸矣。及成童讀書，又陷入程、朱、韓、歐、
<pb n="748"/>
闢佛之漩渦中，從茲日以闢佛為志事。而業相又現，疲病纏綿，深思力
究，方知其非。於二十一歲，出家為僧，以見僧有不如法者，發願不住
持寺廟，不收徒，不化緣，不與人結社會，五十餘年，不改初志。近在
吳門作活埋觀。九月初，中國佛教會理事長圓瑛法師，菩提學會領袖屈
文六居士等，以<le>光</le>年老，或有心得，而不知其只能吃粥吃飯。請於啟建
護國息災法會時，來滬演說，固辭不獲，只好將錯就錯。至期，每日鄧
慧載，及無錫二三居士，各於收音機，聽而錄之，持來求為鑒定，即欲
排印。所錄互有出入，而鄧之字大，遂依之略為筆削。此稿，大通家固
不要看。儻愚鈍如<le>光</le>，又欲即生了生死大事，及欲治心治身，治家治國，
無從下手者，閱之或可不無小補云。

<h2>無錫佛教淨業社年刊序<little>（民二十五年）</little></h2>
如來聖教，法門無量，隨依一法，以菩提心修持，皆可以了生死，
成佛道。然於修而未證之前，大有難易疾遲之別。求其至圓至頓，最簡
最易，契理契機，即修即性，三根普被，利鈍全收，為律、教、禪、密、
諸宗之歸宿，作人、天、凡、聖、證真之捷徑者，無如信願念佛求生西
方一法也。良以一切法門，皆仗自力，念佛法門，兼仗佛力。仗自力，
非煩惑斷盡，不能超出三界。仗佛力，若信願真切，即可高登九蓮。當
今之人，欲於現生了生死大事者，捨此一法，則絕無希望矣。須知淨土
法門，法法圓通。如皜月麗天，川川俱現，水銀墮地，顆顆皆圓。不獨
於格物致知，窮理盡性，覺世牖民，治國安邦者，有大裨益。即士農工
商，欲發展其事業，老幼男女，欲消滅其疾苦者，無不隨感而應，遂心
滿願。今則人心陷溺，世亂已極。廢經廢倫，廢孝免恥。爭地爭城，互
相殘殺。種種邪說暴行，極力提倡。若不挽救，則人道或幾乎熄。於是
各處有心之士，群起而提倡佛法。明三世之因果，顯六道之輪迴。示娑
婆之濁惡，表極樂之嚴淨。以期斯世之人，克己復禮，生入聖賢之域，
了生脫死，沒歸極樂之邦。無錫楊筱荔，泰效魯，袁麗庭，曹培靈，等
諸居士，立一淨業社於崇安寺，每月朔望，集眾念佛。兼為演說居塵學
道，在野報國，敦倫儘分，閑邪存誠，諸惡莫作，眾善奉行之道。真為
生死，發菩提心，信願念佛，求生淨土之法。俾一切人，知人皆可以為
<pb n="749"/>
堯舜，人皆可以作佛之所以然。則於一切時，一切處，皆為希聖學佛之
事。此實不居位而護國救民，不現形而移風易俗之大方便法門。今已一
年告圓，所有施設善舉之成績，與所出納之經費，一一列冊佈告。祈餘
為序，遂略標其大意云。

<h2>敦倫蓮社緣起序<little>（民二十年）</little></h2>
佛法者，心法也。此之心法，乃生、佛、凡、聖、各所同具。生則
全體迷背，雖有若無。佛則徹悟徹證，親得受用。又復興大慈悲，以己
所悟所證者，指示一切眾生，以期，悉皆徹悟徹證而後已。但以眾生迷
背已久，雖聞種種對治法門，由惑業深厚，福慧淺薄故，頗難即生得其
成效。既即生難得成效，則再一受生，多半迷失，以致久經長劫，輪迴
生死，莫由出離也。如來愍之，特開一信願念佛求生西方法門，俾彼一
切若凡若聖，上中下根，同仗彌陀大悲願力，同於現生，出此娑婆，生
彼極樂。令已斷惑者，速證無生，未斷惑者，亦登不退。此之一法，即
淺即深，即權即實。上上根不能逾其閫，故已證等覺者，尚須十願導歸。
下下根亦可臻其域，故將墮阿鼻者，猶能九品立預。下手易而成功高，
用力少而得效速。暢如來出世之本懷，作眾生出苦之達道。由是文殊、
普賢，馬鳴、龍樹等諸菩薩，遠公、智者，清涼、永明等諸祖師，悉皆
出廣長舌以贊揚，發金剛心而流佈。以其為十方三世一切諸佛，上成佛
道，下化眾生，成始成終之總持法門故也。末世眾生，根機陋劣。捨此
法門，其何能淑。秦川乃昔善導、法照、飛錫、慧日等大師，宏揚淨土
之地。一切四眾，在昔當亦深種善根。但以宏揚此法，自唐以後，頗乏
其人，故致宿根不能發生滋長，為可嘆也。近來世道人心，陷溺已極，
天災人禍，頻頻降作，國運危岌，民不聊生。有心世道之人，咸皆提倡
佛學。以現今若不極力提倡因果報應，生死輪迴等事理，則善無以勸，
惡無以懲，欲不人各相食，其可得乎。若不提倡戒殺護生，持齋茹素，
則彌天殺劫。將何以息。若不提倡敦倫儘分，閑邪存誠，諸惡莫作，眾
善奉行，則廢經廢倫，廢孝免恥，爭地爭城，互相殘殺等邪說暴行，將
以舉世人民，同遭死亡之苦。若不提倡信願念佛，求生西方，則六道輪
回，其誰能出。此近來明理君子，提倡佛學之所以也。佛法普攝世間綱
<pb n="750"/>
常倫理，又復明其能否盡誼儘分之善惡果報，實為治國平天下之要道。
彼忌者不究其義，妄加闢駁，謂因果報應，生死輪迴，皆屬佛騙人之妄
語。於是大家均以因果輪迴為渺茫，而歐風一吹，悉爭趣之。使深信因
果輸回，彼邪說縱酷，何由惑亂乎哉。此各處提倡佛學之所以也。德晉
居士甯志武，聞風興起，特於本鄉立一念佛區處，名之曰敦倫蓮社。以
佛法遇父言慈，遇子言孝，兄友、弟恭，夫和、婦順，主仁、僕忠，各
令儘分，先為世間賢人善人。又復生信發願，懇切念佛，仗佛慈力，往
生西方，了生脫死，超凡入聖。庶可斷盡煩惑，複本心性，圓滿菩提，
成無上道。而復以己所悟所證者，導引一切含識也。願吾鄉同人，咸皆
興起，則幸甚幸甚。

<h2>趙運昌請影印宋版藏經序<little>（民二十二年）</little></h2>
南通包場鎮，運昌趙君，世德相承，耕讀傳家。但修天爵，不慕世
榮。深信因果，篤修淨業。欲令世世子孫，永守勿替，特請宋版大藏經
一部，供於家中佛堂。以期子子孫孫，並諸族人，同得受持讀誦，不至
虛生浪死。祈<le>光</le>作序，以示後世。茲因影印宋藏會，命<le>光</le>作序，
遂為抄
其原文，並略敘趙君深愛子孫族人之意。願見聞者，當即隨分隨力而實
行之，勿只作已到寶山，仍復空手而歸之癡人。則不但不孤佛化，不負
己靈，亦可大慰趙君請經之一番至意也已。

<h2>勸修念佛法門序<little>（民二十七年）</little></h2>
淨土法門，普被三根，實如來上成佛道，下化眾生，成始成終之妙
道。彌陀誓願，九界齊資，乃眾生速出苦海，頓預蓮池，心作心是之良
謨。此之一法，為一代時教中仗佛力之特別法門，不可與一切大、小、
權、實、仗自力之諸法門同論者。世多不察，稍聰明者，多矜己之智力，
不肯修持。且藐視修持之人，鄙之為愚夫愚婦，若將浼焉。是讓此即
生了生脫死，超凡入聖之大利益於愚夫愚婦，而自己不願得之，可不哀
哉。不知淨土法門，其大無外，為一切法門之發源歸宿法門。是故一切
法門，無不從此法界流，無不還歸此法界也。果已三惑淨盡，四德圓證，
不修亦可。若尚未至此地位，且請隨華藏海眾，十住、十行、十迴向、
<pb n="751"/>
十地、等覺菩薩之班，一致進行，以十大願王之不思議功德，迴向往生
西方極樂世界，以期速圓佛果。能如是者，可謂大智慧，大丈夫，世出
世間之能事畢矣。尚須隨類現身，弘揚此法，作證佛果後之觀音、普賢，
以期眾生咸成佛道而後已。<le>光</le>宿業深重，雖則五十餘年虛預僧倫，一切
諸法，皆無所知。雖常念佛，以業重故，其心與佛，未嘗相應。然信佛
無虛願，當不棄我，故其志願，任誰莫轉。近圓瑛法師，講演群經之暇，
著勸修念佛法門之論，將欲流通，函命作序。<le>光</le>老矣，目力、精神、均
不給，久已謝絕筆墨差事。今幸念佛一法，得人提倡，遂撮舉大意，以
塞其責云。

<h2>蟄園札記序</h2>
世亂已極，無可救藥，有志之士，何忍坐視，雖居畎畝，於家庭朋
友間所談敘者，未始非挽救世道人心之嘉言懿論也。楚蘄陳敦復，法名
慧復，以彼平日酬酢於家庭親友之言論，擇要輯為一冊。友人勸其付梓，
因以其稿寄<le>光</le>，祈為鑒定。<le>光</le>閱之，其立言本儒經，其義意不悖
佛法，
果能依之以自修，則希賢希聖之事業，何難見於人人焉。然人心已死，
不易挽回。孔子不云乎，法語之言，能無從乎，改之為貴。巽與之言，
能無悅乎，繹之為貴。悅而不繹，從而不改，吾末如之何也已矣。當今
之世，法語巽言，均難得益。以無三畏之念，徒逞一己之能，法語則按
劍而起，巽言則如風過樹，任憑智德如周孔，亦只可曰吾末如之何也已
矣。然於無可設法中，不妨特為設法。以世道之亂，人心之死，在於不
講因果，不講家庭教育。果能注重此二事，則人人知因果，家家有教育，
一切法語巽言，均成家常茶飯，無一人肯一日離者。<le>光</le>常曰，因果者，
聖人治天下，佛度眾生之大權也。教子為治國平天下之根本，而教女尤
為重要也。以有賢女，方有賢婦賢母。賢母所生之兒女，皆為賢人，此
三太之所以興周，而後世稱女人為太太之來源也。故又曰，治國平天下
之權，女人家操得一大半，蓋以母教為本也。願諸閱者咸注意焉。

<h1>記</h1>
<h2>普陀山三聖禪院八功德泉表異碑記</h2>
<pb n="752"/>
觀世音菩薩，於十方世界，隨類現身，尋聲救苦，而復以普陀為應
化之地者，欲令一切四眾，投誠有處也。菩薩之慈悲靈感，固已人各悉
知，即一石一水，無不顯示菩薩不思議跡。普陀石之奇者固多，唯磐陀
石為第一。明理之人見此石，則菩薩之不思議神通威德，悉可不待詳說，
而即皆悟解矣。近海之地，水皆咸苦，不可飲用。普陀一山，水皆甘美，
縱海邊之地，絕無咸水，而八功德泉，實為第一。按山誌，明萬曆間，
僧大方，結茅於此。三十年，內監張隨、黨禮，奉敕督造藏殿。閑游於
此，飲水而甘，並聞旱澇不加增減，祈雨必取此水，遂捐資建三聖堂，
而名其泉為八功德，蓋以極樂世界七寶池中之水擬之也。八功德泉，由
三聖堂而得名。三聖堂，由八功德水而發起。所謂時節因緣，固有不期
然而然者。按佛經八功德水，一澄清，異此方混濁。二清泠，異寒熱。
三甘美，異咸淡劣味。四輕軟，異沈重。五潤澤，異<little>（宿）</little>腐褪色。
六安和，異急暴。七除飢渴，異生冷。八長養諸根，異損壞諸根，及沴
戾增病沒溺等。濁世眾生，業力深重，致此水無此功德力用，究與普通
各水，功德多多，故特表彰，以顯菩薩不思議跡。以期在山住者，並來
山巡禮者，於一石一水，均可由是深悟圓通常理。庶可以菩薩之心為心，
以菩薩之事為事矣。

<h2>靈巖山篤修淨土道場啟建大殿記<little>（民二十四年）</little></h2>
華嚴妙典，理事圓融。理由事顯，事由理成。理事各臻其極，圓證
毗盧法身。以故如來初成正覺，與十住、十行、十迴向、十地、等覺，
四十一位法身大士，說如來自證法門諸因果法。因果，即事。如來自證
之法，即一真法界，寂照圓融，不生不滅，非有非空之真如佛性也。此
之佛性，在凡不減，在聖不增。佛以究竟證故，常享常、樂、我、淨、
之法樂。眾生以徹底迷故，恆受生死輪迴之妄苦。譬如大圓寶鏡，經劫
蒙塵，雖有照天照地之光，莫由發現而得受用。故借諸菩薩互相酬倡，
為說十信、十住、十行、十迴向、十地、等覺、各法門。又復以十大願
王，導歸極樂以期圓滿佛果。此如來以自證之因果，普示一切眾生，令
其各各親證之一大軌範也。華嚴獨被大機，二乘、凡夫，莫由稟受。故
於方等會上，特說淨土三經，俾彼若凡若聖，同事修持，以期現生出此
<pb n="753"/>
五濁，登彼九蓮也。佛在摩竭提國，靈鷲山中，說阿彌陀佛最初因地，
棄國出家，發四十八願。又復久經長劫，依願修行。迨至福慧圓滿，得
成佛道。所感之世界莊嚴，妙莫能名。十方諸佛咸贊嘆。十方菩薩，與
回小向大之二乘，具足惑業之凡夫，咸得往生，等蒙攝受。是為無量壽
經。於摩竭提國王宮中，說淨業三福，十六妙觀。俾一切眾生，悉知是
心作佛，是心是佛，諸佛正遍知海，從心想生。則是心作眾生，是心是
眾生，眾生煩惱業海，從心想生之義，已著於言外。果能深明此義，誰
肯枉受輪迴。末明九品生因，以期各修上品。是為觀無量壽佛經。於捨
衛國給孤獨園，說淨土依正妙果令生信。勸聞者應求往生以發願。令行
者執持名號以立行。信、願、行、三，為淨土法門之綱宗。具此三法，
或畢生執持，已得一心。或臨終方聞，止稱十念。均得蒙佛接引，往生
西方。是為阿彌陀經。此三，乃專說淨土之經。而阿彌陀經，言簡義豐，
攝機尤普。以故禪、教、律、諸宗，皆奉為日課焉。諸大乘經，帶說淨
土者，多難勝數。而楞嚴經大勢至念佛圓通章，實為念佛最妙開示。果
能如子憶母，都攝六根，淨念相繼而念，豈有不現前當來，必定見佛，
近證圓通，遠成佛道乎哉。淨土法門，乃如來一代時教中之特別法門。
雖具足惑業之博地凡夫，但能信願念佛，即可仗佛慈力，往生西方。縱
已證等覺之高位菩薩，猶須迴向往生，方可圓滿佛果。是知淨土法門，
其大無外，三根普被，利鈍全收。九界眾生，捨此則上無以圓成佛道。
十方諸佛，離此則下無以普度群萌。一切法門，無不從此法界流。一切
行門無不還歸此法界。以其為十方三世一切諸佛，上成佛道，下化眾生，
成始成終之總持法門。故得九界同歸，十方共贊。千經俱闡，萬論均宣
也。然此法門，兩土世尊之所建立。釋迦在娑婆，詳示淨土，遣其歸去。
彌陀在極樂，待彼臨終，接其歸來。蓋欲眾生，即於現生出生死苦，證
真常樂。其哀憐保護之心，窮劫難宣。有謂既為釋迦弟子，當念釋迦牟
尼佛，求生此土之華藏世界。不知釋迦之教念阿彌陀佛者，為令博地凡
夫，仗佛慈力，往生西方，以超凡入聖也。此土之華藏世界，唯破無明
證法身之大士能見。凡夫則只見穢土，不見實報莊嚴，何可濫擬。況西
方亦在華藏世界之內。而華嚴會上，盡華藏世界海諸菩薩，皆以十大願
王，迴向往生西方，以期圓滿佛果。汝何人斯，敢與彼抗。溯自大教東
<pb n="754"/>
來，遠公首開蓮社。一倡百和，無不率從。暢佛之本懷，唯此法為最。
自茲厥後，代有高人，續焰傳燈，光騰中外，迄至於今，宗風不墜。而
天台宗之智者大師，賢首宗之清涼國師，慈恩宗之窺基法師，禪宗之百
丈禪師，律宗之大智律師，莫不釋經著論，普勸修持。其事跡具載於淨
土聖賢錄。是知禪、教、律、諸知識，悉隨華藏海會之班，一致進行，
求生極樂。況末法根機淺薄者乎。靈巖創建淨土道場，其因緣具載前建
念佛堂碑。今修大殿，特將淨土法門所以然表彰之，俾後之來哲，有所
依歸。其建築所費，並捐款芳名，另碑記載，此不備述。

<h2>靈巖寺永作十方專修淨土道場及此次建築功德碑記<little>（民二十一年）</little></h2>
得最勝之地，方可宏最勝之道。建非常之事，必須待非常之人。雖
否極泰來，屬於天運。而革故鼎新，實賴人為。靈巖山，乃天造地設之
聖道場地。吳王夫差，於此作館娃之宮，唯以淫樂為事，其污辱此山也，
甚矣。故致築宮未久，隨即亡國殞命，實為相當之因果。使其立德施仁，
以追乃祖太王、泰伯、仲雍、之流風善政，當與文王之靈臺相埒。生膺
景福，沒遺令名，又何至跪請活命而不得，竟以冪面自刎，而辱及祖先
乎哉。是知無勝德而有勝地，反為禍本。願後之君子，咸以夫差為鑒，
其為利益，何能名焉。晉司空陸玩居此山，因聞佛法，捨宅為寺，此靈
岩道場之肇始也。至梁又增拓之，至唐又重興之，其間屢由智積菩薩畫
像現形，啟人信仰，致靈巖道場，為吳地冠。而昔之淫樂宮闕，今成聖
道場地，足見諸法隨緣，人傑則地靈也。晉唐間，住持無所考。自宋迄
清，其住持均教海老龍，禪窟巨獅，德為人天師表，道續佛祖慧命。清
初，弘儲師住此，大啟法筵，殿堂寮舍，煥然一新。聖祖、高宗、南巡、
駐蹕於此，法門之盛，耀古騰今。咸豐十年，遭兵燹，焚毀殆盡。同治
中，僧念誠，蒙彭宮保玉麟公護持，以期逐漸興復。光緒十八年，僧遍
玉鑄大鍾，尚未造樓。宣統三年，僧道明，因失衣，妄打可疑人，犯眾
怒，逃去。寺既無主，所有什物，一無存者，田地亦復遺失不少。木瀆
鄉紳嚴公良燦，啟請真達和尚住持。真師即令其徒明煦代理，先建鐘樓。
至民十五年，鄂亂，戒塵法師，與學者南來，真師即以靈巖相委，永為
十方專修淨業道場。概不講經、傳戒、傳法、收徒、應酬經懺。常年念
<pb n="755"/>
佛，其章程與普通佛七同。田租只收八九百圓。限住二十人，用度不足，
真師津貼，亦不募緣。十七年，戒師特往普陀，求真師添建房屋，以五
六千圓為準，真師許之。彼回山，即起單往雲南去，蓋避建築之煩也。
因以院事，托慈舟法師。慈師色力單薄，不耐其苦，遂屢往漢口講經。
去夏，又應鼓山之聘，不辭而去。近二三年，檀越多知靈巖道風，有欲
薦先亡，祝親壽者，求為打七。人已住四十餘，堂不能容，兼矮小，夏
天甚熱。今蓋五間高樓，下為念佛堂，寬廣敞亮。此外又添三十餘間，
約用五萬餘圓。真師出二萬二千餘圓，餘系常住用度所餘，及檀越喜助。
現已圓工，妙真當家師，以兩次建築，真師出近三萬，此次亦為發起，
此功德與改十方，均當立碑。請餘為敘其事，以紀功德而示後來，固不
得以不文辭也。其最初所立規約五條。一，住持不論是何宗派，但以深
信淨土，戒行精嚴為準。只傳賢，不傳法，以杜法眷私屬之弊。二，住
持論次數，不論代數，以免高德居庸德之後之嫌。三，不傳戒，不講經，
以免招搖擾亂正念之嫌。堂中雖日日常講，但不招外方來聽耳。四，專
一念佛，除打佛七外，概不應酬一切佛事。五，無論何人，不得在寺收
剃徒弟。五條有一違者，立即出院。明，紫柏大師，一生興十餘處大叢
林，不作方丈，不收徒弟，工成即去，置諸度外。妙峰大師，凡寺、塔、
橋梁、道路、之工程，他人不能辦者，請彼辦，經手即成，成即告退。
當修造時，或令其徒代理，工成，絕不安己一人。其心之正大光明，數
百年後聞之，令人欽佩不已。宜其王臣恭敬，龍天擁護，生有令名，沒
證聖果也。今人多多謀奪他人道場，誰肯以己所有者讓人。真師慨然行
之，雖其道遠遜於紫柏、妙峰，而心跡光明無私，殆相近之，殊為可欽。
願作住持，及執事，與隨眾修持者，同秉大公無私專精辦道之心，庶不
負佛說淨土橫超法門之恩，與歷代老祖宏法，及真師建立，妙師經理之
一番厚愛辛勤也。

<h2>中國濟生會蘇州分會捐放生池園永為靈巖山寺下院功德碑記
<little>（民二十五年）</little></h2>
大覺世尊，為三界大師，四生慈父，視一切眾生，猶如一子。以一
切眾生，皆有佛性，皆當作佛，皆是過去父母，未來諸佛故。於諸大乘
<pb n="756"/>
經，嚴戒殺生食肉，以期一切眾生，同得長壽安樂之近報，同證解脫涅
槃之遠果也。智者大師，宗佛慈意，於陳大建間，買臨海江滬溪粱六十
餘所，亙三百餘裡，為放生池。請敕立碑，禁止漁捕，有偷捕者，動輒
得禍。至唐貞觀中，猶然如是，此佛祖普度眾生之悲心也。乾為大父，
坤為大母，民吾同胞，物吾與<little>（友也，）</little>也，此儒者民物一視之素志也。
嚴禁傷胎破卵，必使鳥獸魚鱉咸若，<little>（若，順也。咸若者，皆順遂其生也。）</little>
此聖王勝殘去殺之德政也。良以天地之大德曰生，民物之大苦曰殺。勝
殘去殺，須由小而至大。仁民愛物，必自易而至難。儻不推本於涵養仁
恕，必至捨小取大，捨易取難，日行殘殺，而妄冀仁民愛物，則徒成空
談，決難實行其事矣。何以言之，小兒平民，皆能實行愛物之事，行之
既久，滿腔仁慈，日後得位行政，便可大庇群黎。即隱居一鄉，亦可以
身率物，移風易俗。如是，則仁民之道，自愛物培植而來者，方可週遍
圓滿而無弊。不由愛物來者，於現生猶無所憾，於將來大有可虞。以既
種殘害物類之因，難免循環報復之果。願仁民者，當慎思焉。放生一事，
原為啟發現未人之善心，以期戒殺吃素，普令含識，各得其所，各盡天
年。近之則息殺因，遠之則滅殺果。小之則全吾心之純仁，大之則弭世
界之殺劫。且勿以為不急之務，而漠然置之也。中國佛教濟生會蘇州分
會，虎嘯橋放生池園，係民十三年甲子七月，上海濟生會會員陸君維鏞，
來蘇敘談，始知蘇濟生分會同人，議設放生池園，極表贊成。謂適有蘇
人沈君，以地一方，約六畝許，捐上海濟生會，今可移損分會，以為放
生池園地址。中有一塘，掘池尤為省力。嗣將地契寄來，至十四年九月，
分會會員楊君達？，介紹汪君吉庭，加入分會，首願捐資建築。復經同
人等集資一萬餘圓，繼續經營，掘池蓋亭，佈置一切。雖不華美，而雅
致不俗，可稱世外桃源。至十五年十二月，功始告竣。十七年五月，袁
君孝谷，加購南面地基七分，藉以擴大，並畫圖呈縣備案。此數年中管
理經費，悉由吳君穎芝等，先後維持。去夏，靈巖山寺監院妙真師，以
蘇垣無有下院，以後來蘇，頗感不便。注意於虎嘯橋放生池園，祈<le>光</le>向
曹君崧喬，詢問情況，並祈與該會諸同人商量。若肯施送，則放生事業，
益可進行。又無須特派人員管理，彼此有益。所謂一點水墨，兩處成龍
也。曹君去問，同人咸皆贊成，謂靈巖山不上十年，道風遍聞遐邇，居
<pb n="757"/>
然為吳縣第一清修道場。若以放生池園為下院，則後來之發達，安知不
與靈巖相埒耶。遂議訂五種條件，以期永不廢墜。一，中國佛教濟生會
蘇州分會放生池園字樣。二，濟公祖師殿。三，悟根師牌位。四，池上
吉亭一座。五，園牆外地主沈姓墳址。此五種，當永遠保存，不得取消。
餘諸建築開拓，則隨靈巖寺僧料理。其緣起當勒碑存案，以垂永久。於
是以從前所有契約圖畫，存案字據，統皆交出。可謂成就靈巖淨土道場，
發展放生事業，最大功德。所願該會同人，與靈巖監院，大家同心戮力，
提倡衛生吃素，以成不放之大放。至誠念佛，以期往生而了生死。其弭
殺劫而邀天眷，挽世道而正人心者，豈語言文字所能形容也哉。

<h2>天台山國清寺創開放生池碑記<little>（民二十三年）</little></h2>
大覺世尊，<little>（至）</little>而漠然置之也。<little>（與前碑文全同，故略。）</little>
國清寺，
為天台首剎，可興和尚，極力恢復，又請靜權法師，為之輔助。欲廣佛
祖之慈悲，以啟世人之善念，因以三門西之蔬圃，開放生池。西山溪水，
流注於中，活水源源而來去，養魚最得其所宜。夏秋則清晨月夜，春冬
則午後哺前，大眾來此，朗念佛號，繞池三匝，迴向淨土。俾彼水族，
同種出世善根，亦令大眾，同效佛祖悲願。欲發揮放生之義致利益，命
<le>光</le>作記，以告來哲。竊謂放生，原為提倡戒殺吃素，人若畢生吃素，便
成不放之大放矣。今將宋黃山谷居士，戒食肉詩錄之，以期大家於食肉
時，再三思之，必有不忍食，與不敢食之心，勃然而興。詩曰，我肉眾
生肉，名殊體不殊。本是一種性，只為別形軀。苦惱從他受，肥甘為我
需。莫教閻君斷，自揣應何如。有味哉，斯詩也。忠恕違道不遠，施諸
己而不願，亦勿施於人。此仁民愛物，成始成終之大經大法，不須更為
詳談三世因果，六道輪迴之深義也。願見聞者，咸深思之。

<h2>天台山國清寺創建養老養病助念三堂碑記<little>（民二十三年）</little></h2>
娑婆為極苦之邦，固屬客途旅舍。安養為極樂之域，原是本有家鄉。
但由眾生迷而未悟，遂以齷齪旅舍為家鄉，而不知有祖父所建至極清淨
安隱之住處也。由茲起貪瞋癡，造殺盜婬，輪迴於六道之中，沈溺於三
途之內，從劫至劫，莫由得出。大覺世尊，愍而哀之，示生世間，隨機
<pb n="758"/>
說法。俾諸眾生，返迷歸悟，就路還家。由眾生根機不一，致如來所說
各殊。然此諸法，皆仗自力，唯最上上根，即生可以了辦。若下焉者，
或二生三生始了。其久經長劫不能了辦者，居其多數。如來普度眾生之
心，郁而未暢。於是特開一信願念佛，求生西方一法，俾上聖下凡，同
於現生，出此娑婆，登彼安養。聖則速成佛道，凡則漸證菩提。普度孤
露無依之眾生，大暢如來出世之本懷。上之文殊、普賢，馬鳴、龍樹，
下之五逆、十惡，極重罪人，皆為此法所攝之機。吾人上不能如文殊等，
下未至於逆惡等，可不奮發大志，以期橫超三界乎。溯自大教東來，雖
有禪、教、律、密、淨、之門庭不同，而無一不以往生淨土為歸宿者。
天台山，為智者大師道場，大師以五時八教，判釋如來一代時教，又復
注重於淨土一門。雖未見華嚴末後歸宗之文，其立法固暗與之合，足見
佛祖原是一個鼻孔。國清寺為大師將入滅定基之寺，至今一千三百數十
年，雖屢經滄桑，代有興替，而賴有高人為之住持，故致至今道風不墜。
清乾隆初，寶琳珍公為之重興，殿堂寮舍，煥然一新。尚有三堂，力未
暇及。一曰養老，以諸方名德，本寺耆舊，年老息心，專辦已事，不有
專堂，何資淨業。二曰養病，十方僧侶，孤孑一身，既來依止，即是同
胞，一有疾病，不能隨眾，移此將息，以期速愈。如或世壽將盡，則移
之助念堂中。三曰助念，凡病重臨終之人，移歸此堂，常住即派人輪班
助念。住持、班首，當為開導，令其通身放下，一心念佛。面前當供接
引佛像，令其心念口念，耳聽目睹，除佛之外，一無所念。庶可正念昭
彰，隨佛往生。此出家修行，叢林宏法，至極緊要之一件大事。為住持
執事者，當視人之老病死，為己之老病死，必使各得其所，決不肯含糊
了事。則現在之道德日尊，往生之蓮品更勝矣。況古人建立叢林，原為
老病而設。亦令濟濟僧倫，有所依止，莘莘學子，有所參承。人誰無老，
人誰無病，人誰無死。若不特開一堂，則老者病者，身心難安。身心不
安，則於念佛求生，適成障礙。此特立養老、養病、二堂之所以也。然
老病猶可將就，臨終斷難疏緩。若工夫未深，佛念未純，又加痛苦沈重，
不有知識開導，淨侶助念，便歸輪迴之中，絕無了脫之望矣。即工夫已
深，佛念已純之人，又得大眾助念之力，豈不更為速得見佛聞法，悟無
生忍乎。是知助念一事，關係甚大。當此命<le>光</le>遷謝，昇沈立判之時，既
<pb n="759"/>
有開導助念之人，譬如怯夫避寇，擬乘郵船遠遁，得諸人之扶持，便可
一躍而上，遂得安坐以達彼岸。若無開導助念之人，必受破壞正念之禍，
勿道工夫未深者，不能了脫，即佛念已純者，亦難往生。譬如勇士破圍
而出，擬乘舟逝，被眾人之攀挽，即時墜入深淵。或超凡入聖，或依舊
輪迴，在此呼吸之間，其得失之權，操之於住持者居多半，操之於執事
者居少半。若住持執事，視他人之死，如己之父母師友死，必極力如法
助念，成就往生。既得往生，久必圓成佛道。是成就一人往生，即成就
一眾生作佛也，其為功德，何能名焉。至民十七八年，以住持不得其人，
遂致一敗塗地。十九年，本山耆老，及諸鄉紳，恭請前退居可興和尚，
復為住持，以期恢復。興公又邀摯友靜權法師，為之輔助。於是特開學
社，宏闡台宗，興利除弊，百廢備舉。今又擬建此三堂，堂各五間，其
地附近大廚，以期老病所需飲食茶水方便耳。每堂各安照應之人，各立
規約。住持執事，時常巡視，不致照應之人，偷懶疏忽，其用心慎密，
令人欽佩。命<le>光</le>作記，因嘉其為法為人之誠，遂忘其固陋，而書其大意。
願國清以後之住持執事，及諸方現未之住持執事，各各深注意焉。

<h2>吳縣香山草庵香光蓮社創修西方三聖殿碑記<little>（民二十三年）</little></h2>
大覺世尊，善治眾生身心等病。善使天下太平，人民安樂。心病者
何，貪瞋癡是。既有此病，則心不得其正，而逐情達理之念，熾然而起。
此念既起，必欲遂己所欲，則殺盜婬之劣心，直下現諸事實矣。所謂由
惑造業，由業招苦，經塵點劫，無有了期。如來愍之，隨彼眾生之病，
為之下藥。為彼說言，貪瞋疑心，非汝本心。汝之本心，圓明淨妙，如
淨明鏡，了無一物。有物當前，無不徹照。物來不拒，物去不留。守我
天真，不隨物轉。迷心逐境，是名愚夫。背塵合覺，便入聖流。人若知
此，心病便愈。心病既愈，身病無根。縱有寒熱感觸，亦無危險。心既
得其正，身隨之而正。以既無貪瞋癡之情念，何由而有殺盜婬之劣行乎。
人各如是，則民胞物與，一視同仁，又何有爭地爭城，互相殘殺之事乎。
以故古之聰明叡智之王臣，無不崇奉而護持者，以其能致治於未亂，保
邦於未危，不識不知，致太平於無形跡中也。惜後之儒者，心量狹小，
取佛經之妙義，助彼空談，斥佛說之實理，謂為虛構。三世因果，六道
<pb n="760"/>
輪迴之事理，乃使賢者速登聖域，愚者勉為良民之大經大法。彼謂因果
報應，實無其事。人死神滅，令誰受罪，及與託生。從茲善無以勸，惡
無以懲，以馴致於廢經廢倫，廢孝免恥，不以為恥，反以為榮者，皆此
種學說之所釀成也。然世亂已極，人各懮懼，欲為挽救，不得不從事於
如來大法。由是各處悉立淨業社，居士林，提倡因果，專修淨業。吳縣
香山，草庵住持清禪大師，及地方諸居士，久已興起香光蓮社，今特創
建西方三聖殿五楹，於草庵之東。庵住僧人，常年修習。社結緇素，定
期舉行。備具淨典，隨人讀誦。每於月之十五，大家齊集，念佛一日。
隨便講演淨土法門之宗旨，俾修持者，徹了於心，不至口說求生西方，
心仍憶想此界。致使垂成之功，虧於誤會，冀出生死，仍墮輪迴也。又
復詳示因果，備陳罪福。凡入社者，必須敦倫儘分，閑邪存誠，諸惡莫
作，眾善奉行。守孝、弟、忠、信、禮、義、廉、恥、之八德，志格、
致、誠、正、修、齊、治、平、之八事。必使儒宗由佛法而得以復興，
佛化因儒士而得以廣佈。補前人陰奉陽違，自誤誤人之偏見，示後世居
塵學道，己立立人之弘規。三人同行，必有我師，十室之邑，必有忠信。
人皆可以為堯舜，人皆可以作佛。彼既丈夫我亦爾，不應自輕而退屈。
庶可不孤負即心本具之佛性，及即生了脫之大法也。普願來者，紀念勿
忘，則幸甚。

<h2>無錫西方殿緣起碑記<little>（民二十二年）</little></h2>
淨土法門者，如來一代時教之特別法門也。為諸法之本源，舉凡聖而
悉度。上、中、下、三根普被，禪、教、律、一道同歸。下手易而成功
高，用力少而得效速。允為九界眾生歸真之捷徑，大暢本師釋迦出世之
本懷。溯自法流東震，遠公首開蓮社。從茲志慕西方高人，各承宗風，
化被全國，兼及外域。雖千餘年來，不無隆替之跡，而眾生心中，常存
歸向之誠。無錫縣，乃泰伯、仲雍、潛隱之勝地。西方殿，為佛法、世
法、並修之道場。當遜清光緒二十九年，有高超則，秦學西，趙淨證，
滕心淨，顧淨明，五優婆夷者，行宗三太，志期九蓮。各出淨資五百，
擬建念佛精舍於西門外，二十二七圖。超則令嗣震叔，助地六分五釐，
益以社友協力籌募所得，遂建大殿、三門，客堂、淨室，共十餘間，歷
<pb n="761"/>
三年始獲落成。凡佛像經典，莊嚴法器，悉略圓備。並詳訂規約，藉以
傳持。若皈依三寶，篤修淨業之坤倫，均可隨喜修持，此無錫女蓮社之
蒿矢也。初超則，心厭生死，冀速了脫，蒙其叔凝風、道南、兩先生，
指示淨土法門，遂發心結社，同修淨業。始則立會於石獅庵內，繼乃興
建此殿而自主其事。至宣統二年，將欲歸西，遍邀護法紳耆善信，令學
西繼任其事。繼學西而主持迄今者，為顯中。顯中宿植慧根，好學精修，
嘗依超則於此修持。近來領袖淨友，卓著令譽。殿中向來朝暮課誦，三
時念佛，規矩嚴肅，修持精進，俾見聞者，咸生正信。由茲返迷歸悟，
轉邪為正，於不知不覺中者，何可勝數。近來蓮社林立，佛聲載道，未
始非此殿而為發起也。又於門前置地二分五釐，預為日後擴充地步。顯
中以主持日久，老死見逼，意欲退隱，專修淨業，因以此殿緣起，托史
聿<le>光</le>敘述，祈予為記。爰為略示淨土法門之廣大高深，此殿諸人之修持
精進。故致善信欽仰護持，以成就此即俗修真，自利利他之勝妙道場。
俾一切人，咸知此猶如火宅之世界外，原有最極清淨安樂之故鄉在。同
辦信願行之歸家資糧，以期親見大慈悲父母之阿彌陀佛，即得與佛同證
無，量光壽也。願各勉旃，願各勉旃。<little>（三門者，空，無相，無作，三
解脫門也。乃一門，而具此三解脫之義耳。）</little>

<h2>南京三汊河創建法雲寺緣起碑記<little>（民二十二年）</little></h2>
如來為一大事因緣故，出現於世。所謂大事者，欲令一切眾生，悉
皆開示悟入佛之知見，各得成佛而已。以眾生根性，大小不一，致如來
法門，權實不同。由茲如來普度眾生之心，不能大暢。故特開一信願念
佛，求生西方一法，俾若凡若聖，同於現生，出此苦域，生彼樂邦。上
根則頓證法身，中下亦同登不退。令眾生同出生死，暢如來出世本懷。
其為利益，莫能名焉。故得九界同歸，十方共贊，千經俱闡，萬論均宣。
以其為十方三世一切諸佛，上成佛道，下化眾生，成始成終之總持法門
故也。法雲寺者，傚法雲棲，所立之念佛放生道場也。其原由民國十年
八月，<le>光</le>往揚州刻書，王幼農辦振南京，赴約往訪。次日訪劉圓照，魏
梅蓀亦來見，謂己頗信佛法，曾閱師文鈔，近亦念佛。但恨業習濃厚，
不能吃素耳。<le>光</le>曰，此病易治，祈將<le>光</le>南潯放生池疏，熟讀，保
汝即能
<pb n="762"/>
吃素矣。彼於十月，即吃長素。痛念殺劫彌漫，皆由殺生食肉所感。因
汲汲提倡念佛放生，冀民物各遂其生，同得往生西方也。次年，與幼農、
龐性存、妙蓮、心淨等，商買方峻生三汊河地若干畝，以實行其事。峻
生，乃世德之裔，不勝歡喜，特作廉價，而祈其將彼祖先父母牌位，永
供念佛堂，以期仗佛慈力，接引住生，用報親恩也。遂於臘月開工，掘
池墊基，次年蓋蓮捨，及用屋十餘間。掘池九面，得以分類而放，免致
魚賊害魚。其年又發起慈幼院，教養孤兒，俾讀書學藝，能自成立，不
至流為餓莩與匪類也。因先辦慈幼，建寺遂作緩圖。由連年時局不靖，
稽遲至今。鄧璞君，與梅蓀，同師馮夢華，而又同歸依<le>光</le>。祈馮與<le>光</le>
，
題四十八願冊，以募建築法雲之款。凡他人募者，亦歸此冊中，每願千
圓，有四五萬圓，即可建造。題至五十餘願，已交二萬二千七百七十圓，
以未開工，故不催出。十九年，璞君西逝，其冊二本，其子翰芬交出初
本。次本遺失，其捐款人名，不得而知，兼有去世移徙者，故雖冊中有
名，亦難盡收。數年來，慈幼院經費不給時，輒用此款之息，故致了無
增益。去年，梅蓀西逝，幼農以<le>光</le>與彼，皆非世之久客，若不急圖，後
來或致湮沒。遂規定辦法，令築地工，備材料，今春當來督造。適政府
命彼為陝西省政府委員，兼陝西民政廳長，督造之任，通歸住持心淨矣。
又以此事，由<le>光</le>發起，令撰碑記，以告來哲。當民十一年，買地之時，
議定章程，為專修淨業道場。長年念佛，其每日功課，與普通打佛七同。
概不講經、傳戒、傳法、收徒、應酬經懺。其住持無論臺、賢、濟、洞，
若戒行精嚴，教理明白，深信淨土，志期利人者，皆可請任。若餘均優
勝，唯於淨土，不甚注意，則決不可請。住持論次數，不論代數，以傳
賢，非師資相承之例。念佛堂中，每日或住持，或班首，說淨土，及戒
律，開示一次，俾諸師發起增上勝心。有信士墓此間道風，祈打念佛七，
以期延椿萱之壽算，超祖宗之靈魂，消己躬之罪愆，培子孫之福祉者，
仍照常念佛，加三次迴向而已。焰口亦決不放，以杜住應赴僧，伏破壞
道場之機也。凡祈打七者，只可來一二人，以行禮敬，即日便回。若廣
集親友，及少年女眷，住此待圓滿方歸者，決不應許。此道場，乃特別
法門，故不循成例而行。其章程，即於地買妥時訂之。而蘇州靈巖，於
民十五年，真達和尚，即以己寺改作十方，已按此規先行矣。現以款項
<pb n="763"/>
有限，加以時局艱難，不易幕化，只好縮小範圍，以免棘手。大殿，蓋
五間高樓，上供新印之宋藏，並作閱經之所。下作大殿，念佛亦在此中。
兩邊各蓋十餘間，以作客堂、庫房、廚房、關房。三門，即彌勒韋馱殿。
範圍雖小，體裁略備。擬先安真心辦道僧十餘位，認真修持，以期國運
昌隆，災禍消滅，雨暘時若，天下太平耳。所有打七，或薦亡，或延生，
牌位供於佛龕之後，則長年之經聲佛號，資益於神識也大矣。此次建築，
功德芳名，另碑刻之。儻有大功德主，所住人數，再為擴充。所願住此
寺者，同發自利利他，同生西方之心，庶可不孤佛化，不負己靈，四恩
總報，三有齊資矣。

<h2>四川樂山縣大佛陵雲寺創建藏經樓功德碑記<little>（民二十四年）</little></h2>
佛法僧三寶，乃無明長夜之燈燭，生死苦海之舟航。不但志期斷惑
證真，了生脫死者，所當依怙。即明德親民，治國安邦者，亦必以顯示
心性妙理，發明因果實事，以為轉人心而輔郅治之一大助緣也。故古之
建大功，立大業，精忠貫日月，浩氣塞天地者，多由學佛得力而來。莫
不致力於莊嚴佛像，流通佛經，護持行僧，冀一切人民，同由住持三寶，
悟入一體三寶，以至親證即心本具之真如佛性也。在昔陵雲寺處，水勢
湍急，行舟每致撞破，為害甚大。唐初，海通禪師，見而愍之，欲為救
護。遂於山上，鏨一當來下生彌勒尊佛坐像，高三十六丈，所坐蓮華，
不在數內。由師願力，感佛慈加，水改其道，靠山之處，湧一沙洲，而
居人焉。師意以彌勒為當來世尊，慈無能勝。造此大像，不徒仗佛慈力，
救護行舟。深冀見聞之人，納於八識田中，為現生髮心修行，往生西方，
將來回入娑婆，輔弼龍華之一大因緣。終師之世，尚未圓功，至德宗貞
元間始成。適南康王韋皋，為西川節度使，作碑記。有曰，身高三百六
十尺，頭圍若干尺，目廣二丈，其餘相好，一一稱是，此吾國第一大佛
也。然佛真法身，充滿法界，至於應化所現，則渺無一定。民國九年，
常州莊思緘，朝普陀，以所摧米佛三尊見示。其像微妙莊嚴，世無倫匹。
系天然生成之立像，其米下之糠帶尚存。凡見聞者，悉感佛恩。至於佛
經所說諦理，固不易於顯示，取其要者為論，則四聖、六凡、十法界因
果本於一心。心之本體，凡聖不二，生佛一如。在凡不減，在聖不增。
<pb n="764"/>
亙古亙今，不遷不變。體雖不變，用常隨緣。隨淨緣，以功德有淺深，
則有證聲聞果，證緣覺果，證菩薩果，證佛果之不同。雖最小之聲聞，
而已斷惑證真，了生脫死，常享法樂，不受後有矣。隨染緣，以惑業有
輕重，則有生天道，生人道，生阿修羅道，生畜生道，生餓鬼道，生地
獄道之各別。雖最上之天人，仍是具足惑業，生死輪迴，常處三界、六
道、之中，了無出期焉。此十法界，由當人一心所造。其昇沈苦樂，天
淵懸殊，而其心之體性，常自如如，在凡不染，在聖不淨。故華嚴經云，
若人欲了知，三世一切佛，應觀法界性，一切唯心造。以故佛視一切眾
生，皆是未成之佛。隨順彼之機宜，先為說五戒、十善、之人天乘，次
為說四諦之聲聞乘，次為說十二因緣之緣覺乘，次為說六度萬行之菩薩
乘，次為說福慧兩足，寂照雙融，三惑淨盡，二死永亡，圓滿菩提，歸
無所得之佛乘。又念眾生劣弱，非仗彌陀宏誓願力，決難現生了脫生死。
特開一信願念佛求生西方法門，俾彼具足惑業凡夫，仗佛慈力，帶業往
生。既往生已，則惑業已無，聖位已證，校彼唯仗自力者，其難易不可
同年而語矣。然此法門，正被上根，兼攝中下。以故善財已證等覺，普
賢菩薩，令其以十大願王，迴向往生西方極樂世界，以期圓滿佛果。並
以普勸華藏海眾諸菩薩，一致進行。以其為十方三世一切諸佛，上成佛
道，下化眾生，成始成終之總持法門故也。世有天姿稍聰明者，每鄙視
淨土法門，不肯修持，不但自誤誤人，直是謗佛謗法。夫華藏海眾，乃
已證法身之十往、十行、十迴向、十地、等覺，四十一位大土，以十大
願王功德，迴向往生西方，以期速證圓滿菩提，歸無所得之佛果。此其
人為何如人，此其事為何如事，我何人斯，敢與彼抗。至於一大藏教之
文，分為經、律、論、三，故名三藏。藏者，深固幽遠，取用不竭之謂。
若於一字一句，得一入處，便可通一切法，達一切義。以故禪宗六祖，
聞應無所住而生其心一句，便嗣祖位。蓮宗行人，常持南無阿彌陀佛六
字，即可現生生極樂國，預蓮池會。此經、律、論、三，自天竺來者，
唐開元釋教錄，已有五千四十八卷。自後續譯亦不少，亦有遺亡。現清
藏自天地玄黃，至漆書壁經漆字，凡四百八十五函，乃四千八百五十卷。
此方著述，凡釋經、宗經、各疏論，及傳記、語錄等，自書壁經，至兩
疏見機止，凡二百三十九函，乃二千三百九十卷。統計共七千二百四十
<pb n="765"/>
卷。此為清雍正十三年二月開工，至乾隆三年十二月十五日圓工所刻者。
上根利智，於此各經一字一句，神而明之，便可自利利他，己立立人。
次則至誠懇切，受持讀誦，依教奉行。明因果，識罪福，以身率物，俾
一切人相觀而善。則於法門，於社會，均有利益。若了無敬意，只求多
聞。或妄以臆見，論經深義。則雖是善因，定招惡果。願諸閱者，各力
勉焉。陵雲住持果靜和尚，久欲恭請大藏，俾緇素之有大志者，咸得研
閱。然經樓未建，請來無安置處。幸民十八年，榮岩法師，偕王旭東居
士，來寺觀光。因言請經修樓之事，二公即各慨助五百圓。於是竭力經
營，陶瓦庀材，於二十三年正月開工，至今年四月告竣。其樓七間，高
五丈六尺，樓之兩旁，蓋平房各五間，以備閱經之人安宿。已往北平請
經，於經未回之先，命<le>光</le>作創建經樓碑記。因將建寺之原由，與大藏之
要義，並其函卷，撮略書之，俾後之來哲，咸委悉焉。伏願國基鞏固，
治道遐昌，佛日增輝，法輪常轉。檀信蒙福，僧眾安和，兵革永息，雨
暘時若。

<h2>大慈老人塔院重修記<little>（民十九年）</little></h2>
曠觀古今出格英賢，軼群碩彥，在家則立大功，建大業，致君澤民，
儀型後世，出家則徹悟自心，深入經藏，導利人天，續佛慧命者，皆其
祖妣父母之懿德所感。否則何由生此超群拔萃，翼被一切之賢子孫哉。
人徒見玉林國師，道德高邁，悟證淵深。上感九重，下化四眾，佛心祖
印，大法昭佈人寰。生榮死哀，懿范遺留後世。而不知皆由其祖，與其
父母，敦倫儘分，利濟人物，篤信佛法，自行化他中來。按師俗姓楊，
為延陵望族，代有顯人。父諱芳，年逾三十，尚無子。族人楊興，為土
豪誣陷，將致之死。其祖命其父往庭昭雪，官遂釋楊興而笞土豪，土豪
銜之。未幾，邑中摘奸，上直指。土豪夤緣，竄其祖名於籍，直指頗嚴
酷，急逮。其叔與其父爭代，其父不許，乃自去。直指深惡代者，輒以
非刑斃之。是日連斃數人，次及其父，乃大呼曰，吾代吾父者也。直指
聞之，大感動，詳訊，知其誣而釋之。是年四月，即生師，乃明萬曆四
十二年甲寅歲也。生時，其母繆氏，夢觀音抱一童授之而生。又其父母，
常以自所受用，減刻之以買放物命。其父母之孝友仁慈，為何如也。次
<pb n="766"/>
年，其父皈依蓮池大師，法名廣馥。為師亦求皈依，法名大潛。至師十
二歲，其父將謝世，於蓮池像前，求高僧代為剃髮說戒，過半月即逝。
十九歲，禮磬山出家。未二年，即得大徹，磬山頗器重之。預諭為其母
剃髮說戒，取法名為通<le>光</le>。師二十二歲，磬山示寂報恩，師心喪侍龕，
兼攝院事。次年，緇素請繼席，百廢具舉，宗風大振。師二十九歲，遵
磬山遺命，代磬山為其母剃髮說戒，乃迎歸報恩，建草堂以終養，稱為
大慈老人。專修淨業，兼事參究，遂得大悟。越十一年，師年四十歲，
即清順治十年，大慈老人示寂，籌七十一。師於龕前，席地跏趺七日夜，
不沾粒米。一侍者立師側七日夜，至足膝黃水長流，不暫去。報恩大眾，
見師哀毀過禮，欲激令飲食，遂封鍋閉廚。師聞，即啜粥，令開鍋。師
已出家，尚如此哀毀，世間孝子，亦不過是。而令親悟道，了脫生死，
世間孝子，其孰能之。師念父師母師之恩，思得一適宜地所，為之安葬，
以報生育啟迪之深恩。於敔山得一地，遷其父棺葬之。至順治十五年，
道風上聞，十二月，天使？詔至，祈即晉京，師以將欲建塔葬母辭。詔
書云：「待見師問道已，即送師還山葬母，決不久留。次年三月，至京見
上，上待以師禮，封大覺普濟能仁國師。至四月辭闕南還，得虞山藏海
寺後地，為大慈老人建塔，因開法藏海，命弟子德岩紹，為住持。是藏
海法源，由大慈老人而啟，為法嗣者，宜所關心。當時建築，豐簡適宜。
後以年久，復加兵荒，遂空存一塔，俱成荒邱。今退居戒公，遠體國師
孝思，特為修葺，樹其坊表，圍以垣牆，墓碣亦加飾新，石路砌十餘丈，
栽植樹木，以為蔭護。俾後之來者，知為得道高尼，玉林國師母師大慈
老人之塔院。由此而起景仰心，各各敦倫儘分，利濟人物，篤信佛法，
自行化他，以期生福德智慧之子。窮則獨善，而表率乎一鄉一邑。達則
兼善，以利濟乎四海九州也，是為記。又<le>光</le>初出家，見南北朝山禪和，
聚談玉林國師事者，軏心鄙其人。謂此等僧人，不唯不知佛菩薩之心相，
並不知世間聖賢之心相。徒以市井無賴之知見，妄造謠言，以誣衊古德，
罪當何極。後閱國師年譜，則彼等所說者，一句也無。而年譜所載者，
彼等一句亦未聞見。以是知流俗所說，不足取信。所願明理之君子，勿
以彼等所說為實事，而因之藐視古德，輕蔑佛法，則自可深植善根，大
沐法澤矣。
<pb n="767"/>

<h2>五臺山碧山寺由廣濟茅篷接法成就永為十方常住碑記<little>（民十八年）</little></h2>
竊以具縛凡夫，以迷染為受生之本。法身大士，以悲智為應化之源。
故我文殊師利菩薩，道證兩足，德超十地，久成正覺，安住寂光。由悲
願宏深，故不動真際，現身塵剎，於此世界，示作菩薩，以大智力，輔
弼釋迦。其應化之跡，在清涼山，華嚴經中，預為宣說，以故大法東來，
隨即開山。自茲厥後，代有高人，宏揚法化，利益群萌，由漢迄今，相
續不絕。至明成化間，有孤月淨澄禪師者，禪淨各臻其極，道聲因之大
振。代王成煉，事以師禮，建寺於華嚴谷，以供奉焉。請敕賜額曰碧山
普濟禪寺，法道大興，宗風丕振。清初，蘊證如壁禪師，住持此寺，久
為王臣所尊敬，於康熙初，改寺額為護國焉。降及清季，哲人云亡，頗
形凋敝。於光緒三十二年，乘參、恆修、二師，來山朝臺，見各臺頂，
只有石室，絕無僧居。凡朝臺者，渴不得飲，飢不得食，倦無歇處。遂
發大心，於北臺頂，修一茅篷，名為廣濟，專為朝臺著，作一歇息飲食
之所，隨力結緣，以利一切中外緇素。民國紀元之後，碧山寺僧，無可
支持，田產典質殆盡。乘參、恆修、果定，入碧山寺籍，稱為東房。乘
參更名昌乘，恆修更名昌恆，果定更名隆果，所謂接法成就也。由是盡
力募化，維持道場，建設茅篷，接待十方僧眾，竭力供養。從是以來，
春則打念佛七，夏則講經，秋冬則坐香打靜七，以盡己分，而祝國民。
添修禪堂寮舍，擬恢復舊制，永續祖燈。七年，募資贖回東西兩院屋地。
九年，贖回光明寺村？麥租四十石，以供僧眾道糧。九十兩年，乘參、
恆修、二師，相繼圓寂。嗣法門人果定，遵遺命，勉力維持。蒙諸大護
法，諸山長老，贊襄之力，添修寮舍三十餘間。印補藏經，栽種樹木。
修築水渠，由光明寺村，直灌碧山寺內。修河道石壩，以防沖湮而壞禾
稼。南北諸山，諸大居士，以碧山寺既為十方常住，理應大家贊成，呈
文政府，出示立案，以期永久無替。公推馬冀平，汪大變，為代表。諦
閑法師，並上海佛教維持會程雪樓等，函祈山西閻督辦維持。於是總參
議長趙君戴文，委山西佛教會會長力宏和尚，同會員等，於十六年五月
來山。邀本山僧正副會長，區長，商會會長，十大諸山，僧俗名流。公
議碧山寺負債甚鉅，後起無人，由東房廣濟茅篷，代還債洋一萬七千七
<pb n="768"/>
百餘圓。碧山所有殿房田地，永遠成立十方常住。不許再收徒弟，以免
喪祖德而辱佛門。於十七年七月二十九日，當同大眾，還清隆福所欠外
債洋一萬七千七百餘圓。隆福前所押出紅契約據，一併收回守存。山西
省佛教會，代為呈請省政府，縣政府，備案出示，俾眾周知碧山寺永為
十方常住，從茲專心辦道，修持淨業。將見獅子窟中，了無異獸，栴檀
林裡，永絕伊蘭。勉繼孤月禪師之道，用慰文殊大士之心。則一切緇素
贊襄成全之一番苦心，不為虛設矣。凡住此者，各宜勉旃。

<h2>靈巖山寺下院放生池附設放生會緣起碑記<little>（民二十五年）</little></h2>
天地之大德曰生，人民之大本曰善。生則植物動物並育，善則仁民
愛物齊行。乾為大父，坤為大母，民吾同胞，物吾與也。若不令民物得
所，將何以仰副天心。欲常祈天眷垂憐，當急以仁愛是務。能如是則雨
暘時若，谷麥豐登，人民安樂，天下太平矣。即以個人論，亦得業消智
朗，障盡福崇，生入聖賢之域，沒登極樂之邦。蘇州虎嘯橋放生池園，
原由蘇州濟生分會所創辦。於民國二十四年，送與靈巖山寺作下院。監
院妙真師，以承此厚貺，尤須進行放生之事，以期當地仁人，及見聞者，
咸體放生之意，因之戒殺護生，俾鳥獸魚鱉咸若。庶民胞物與之說，不
成空談，而仁民愛物之風，日益發展矣。於是與前在濟生會諸居士，楊
君達？，袁君孝谷，曹君崧喬等，及此次發起人真達和尚，慧常居士，
諸緇素，組織一放生會。凡入會者，各宜戒殺茹素，以身作則。而人之
好善，孰不如我，相觀而善，其效甚大。如不能頓斷，亦當漸減，減至
於極，則殺業永息。若一人一生不殺，則所活生命無算，況由一人以至
十百千萬人，則成不放之普放常放乎。近來殺劫彌漫，匪兵一至，人民
悉遭塗炭。彼此素不相識，或一見即殺，或拷打炮烙，逼索錢財。約現
生論，實為橫罹其禍。然果必有因，因必招果。試思世人為口腹故，殺
害生命，種種慘酷，誰能忍受。由習慣故，不但不生憐憫，而且反發歡
樂，以致循環報復，成此劫運。諸佛菩薩，為救殺劫，現身異類，亦受
人殺。既殺之後，見諸異相，方知佛現，因各戒殺。<le>光</le>於民二十年，為
貴池劉公魯，跋豬齒臼佛記贊。文曰，一切眾生，皆具佛性，由迷背故，
遂失其正。起貪瞋疑，造殺盜淫，食他之肉，資己之身。殺業既結，歷
<pb n="769"/>
劫互戕，如來愍之，為作慈航。大啟慈訓，人猶不信，特示形儀，以期
隨順。蛤蜊蛙殼，牛腰羊蹄，豬齒鱉腹，均有佛棲。有宋職氏，殺豬棄
首，犬守四日，不敢下口。逐犬折骨，齒臼現佛，紺目螺髮，儼然大覺。
未殺之前，均謂是畜，已殺之後，方知是佛。是知殺生，不殊殺佛，即
非佛現，亦未來佛。殺而食之，罪逾海獄，急宜痛戒，庶可解脫。晁氏
兄弟，為文為贊，義理淵深，文詞璀璨。天池書寫，諸公題跋，永用警
策，啟牖後覺。既明此義，孰敢行殺，爭地爭城，遂息傾軋。貴池劉公，
篤信佛法，保存徐書，題跋充洽。令嗣公魯，持以相示，敬書數語，籍
表我志。願見聞者，吃素戒殺，定可現生，歸極樂剎。此跋文雖粗淺，
頗可觀感，敬錄原文，以期息滅嗜殺食肉之癡心，發起戒殺茹素之善念。
佛菩薩現身異類，弭世殺劫，散見群書，閱觀音本跡頌，物類現相，可
知梗概。以佛視一切眾生皆是佛，故不忍互相殘殺，永沈惡道，乃為此
種種驚人視聽之示現，可不深長思乎。

<h2>靈巖山寺啟建四眾普同塔碑記<little>（民二十七年）</little></h2>
人生世間，直同幻化，縱壽百年，亦彈指頃。其生也隨夙因而來，
其死也隨現因而去。雖具常住不變，寂照圓融之佛性，由迷而未悟，反
承此佛性功德之力，起惑造業，輪迴六道，豈不大可哀哉。如來愍之，
於其生時，令修淨行，期其返迷歸悟，返妄歸真，以複本具之佛性。於
其死後，焚化屍體，為示六塵無體，五蘊皆空，親證常住之妙心耳。西
域葬法有四。一，水漂，投諸江河，以喂魚鱉也。二，火焚，火焚其屍，
冀破我執也。三，土埋，穴土掩藏，俾無暴露也。吾國皆主土埋，然滄
桑互變，地路屢更，掘基暴骨，極為慘傷。四，施林，置之林間，俾鳥
獸食也。今外蒙古，置之曠野，以飼鳥獸。自佛法東來，僧皆火化。而
唐宋崇信佛法之高人達士，每用此法。以佛法重神識，唯恐耽著身軀，
不得解脫。焚之，則知此不是我，而不復耽著。又為誦經念佛，期證法
身。儒教重形跡，其神識之昇降，絕不致意，而厚其棺槨，以冀常不變
壞。現今全國開通火汽車路，掘出之無主骨骸，不勝其多，慘不忍視。
智識高者，皆欲改革葬法。常州天寧寺，有四眾普同塔，係開一大穴，
中作四隔，於上塔四面，各開洞戶。凡比丘，比丘尼，優婆塞，優婆夷，
<pb n="770"/>
以各骨袋投諸穴中。去春，靈巖寺造此塔，仿其法而變通之，作普通、
特別、兩種。普通者，其塔下開四穴，上豎四塔，是何眾骨，由何，眾
塔背洞口，將骨袋投入。特別者，上建西方三聖佛龕，後作小龕，供入
塔者牌位。下用水泥作地室，分東西兩序。每序四弄，每弄對面兩向，
每向六格，每格若干號，共計一千三百九十九號。龕室分為四部，一比
丘，二比丘尼，三優婆塞，四優婆夷。化者之骨，裝瓷壇中，由佛龕下
入室安置。若預先納費報名，訂安某格某號者，無論何時入塔，皆依所
訂而安。否則先入者在前，次入者在後。上蓋五間大屋，正中三間佛龕，
下即特別制塔。龕後東西四塔，即普通制塔。兩邊二間，為香燈、司水，
及年老不能隨眾者所住。長年專一念佛，俾亡者常聞佛號，蓮品高昇。
存者痛念無常，急求往生。冥陽兩利，同沐契理契機之深恩。見聞發心，
共修心作心是之妙道。庶博地凡夫，仗佛力而超凡入聖。既預海會，即
此生而斷惑證真。實了生死之最勝因緣，亦壽終後之極善歸宿也。頌曰，
淨土大法門，十方佛共贊。存亡勤修持，速得登覺岸。

<h2>周紫珊居士生西記</h2>
居士，諱毓英，號紫珊，江西吉安鉅商周扶九先生之長孫。幼失估
恃，由祖母譚太夫人撫育成人。賦性聰慧，好學敏求。仁慈和藹，虛懷
若谷。生長富貴之家，毫無驕奢習氣。居官為政，全以忠實從事，慈愛
為懷。即同寅親友，以至婢僕，或有違逆，從未現一怒相，出一粗言。
總是和顏悅色，逆來順受。迨致仕歸隱，杜門養晦，偶閱內典，即知佛
法為世出世間一切諸法之根本。福利社會，普度眾生，胥賴乎是。故即
皈依觀宗諦閑老法師，承命法名曰智藏。從此長齋念佛，戒殺護生。寬
厚待人，淡泊自奉。親友告貸，不厭頻繁。一切善舉，慷慨助成。濟人
飢寒，率為常事。所行世善，悉以大菩提心為之迴向，同作往生西方之
增上勝緣。復觀人心險惡，時事日非，為善益力，欣厭愈深。遂於民國
二十一年，歲次壬申，正值知命之年，四月初八，適逢釋迦文佛聖誕良
辰，早七時，稍示微疾，覺腰背疼痛，令人微微輕拍，以求慶快。自己
盤膝跏趺，向西端坐，專心稱念阿彌陀佛，聲音清亮，遂溘然長逝。拍
背之人，以良久寂爾無聲，乃探其鼻息，方知已經捨此報身，往生西方
<pb n="771"/>
矣。其時異香滿室，五日始散。如斯瑞相，可謂正念分明，捨報安詳，
如入禪定。其為蒙佛接引住生西方，毫無疑義。噫，當此劫濁，苦不堪
言，居士臨終，方示微疾，於指顧間，即使坐脫，大可以為受苦不堪著
作一標榜。吳南浦居士，以事實見示，因取其要者記之。

<h2>常熟蓮華庵放生池碑記<little>（民二十三年）</little></h2>
乾為大父，坤為大母，民吾同胞，物吾與也，此儒者民物一視之素
志也。嚴禁傷胎破卵，必使鳥獸魚鱉咸若，此聖王勝殘去殺之德政也。
良以天地之大德曰生，民物之大苦曰殺。勝殘去殺，須由小而至大。仁
民愛物，必自易而至難。儻不推木於涵養仁恕，必至捨小取大，捨易取
難。日行殘殺，而妄冀仁民愛物，則徒成空談，決難實行其事矣。何以
言之。小兒平民，皆能實行愛物之事。行之既久，滿腔仁慈。日後得位
行政，便可大庇群黎。即隱居一鄉，亦可以身率物，移風易俗。如是則
仁民之道，自愛物培植而來者，方可週遍圓滿而無弊。不由愛物來者，
於現生似無所憾，於將來大有可虞。以既種殘殺物類之因，難免循環報
復之果。願仁民者，當慎思焉。放生一事，原為啟發現未人之善心，以
期戒殺茹素，普令含識各得其所，各盡天年。近之則息殺因，遠之則滅
殺果。小之則全吾心之純仁，大之則弭世界之殺劫。且勿以為不急之務，
而漠然置之也。蓮華庵者，四週皆水，中湧一洲，築庵其上，供奉西方
三聖。敦請戒德僧人為之住持。境地清幽，紅塵不到。修持嚴密，戒德
遠聞。庵前河中，以柵隔斷，作放生池。自明以來，為時久遠。現有邑
紳瞿良士，龐德超者，極欲整頓，兼欲發揮放生之義致與利益，祈餘為
文以告來哲。竊謂放生原為提倡戒殺吃素，人若畢生吃素，則成不放之
大放矣。今將黃山谷居士戒食肉詩錄之，以期大家於食肉時，一再思之，
必有不忍食與不敢食之心，勃然而興。詩曰，我肉眾生肉，名殊體不殊。
本是一種性，只為別形軀。苦惱從他受，肥甘為我需。莫教閻君斷，自
揣應何如。有味哉，斯詩也。忠恕違道不遠，施諸己而不願，亦勿施於
人。此仁民愛物成始成終之大經大法，固不須更為詳談三世因果，大道
輸回之深義也。願見聞者，咸深思之。

<pb n="772"/>
<h2>靈巖山寺裡修彌勒樓閣功德碑記</h2>
<little>（民國二十九年庚辰季夏）</little>
彌勒者，當來下生，婆婆世界之教主也。樓閣者，善財南參時，彌
勒所住之屋宇也。重屋名樓，岑樓名閣。此之樓閣，勝妙無比，凡夫、
二乘，權位菩薩，皆不能見。乃彌勒無量劫來，上求下化，勝妙功德所
感之報境也。善財既參德生、有德、二善知識已。又令往南方海岸國，
大莊嚴園，毗盧遮那莊嚴藏大樓閣，請教彌勒菩薩。彼菩薩必能為汝說
究竟契理契機妙法，令汝得大利益。於是善財極力對治煩惱習氣，極力
修持戒定慧道。至海岸毗盧遮那大樓閣前，五體投地，願見彌勒，說偈
贊嘆。乃見彌勒從別處來。善財頂禮，彌勒為同來大眾，贊嘆善財，為
真佛子，真法器。又為善財說菩提心種種功德，以培成佛之基。令入大
樓閣中，週遍觀察，則能了知學菩薩行。學已，成就無量功德。善財白
言，唯願大聖，開樓閣門，令我得入。彌勒彈指出聲，其門即開，令善
財入，入已還閉。見其樓閣，廣博無量，同於虛空。地及宮殿，一切供
具，皆以無量眾寶而共合成。又見其中，有無量百千諸妙樓閣，一一廣
博嚴麗，皆同虛空，不相障礙，亦無雜亂，於一處中，見一切處。一切
處中，悉如是見。爾時善財普申禮敬，纔始稽首，自見其身，遍在一切
諸樓閣中，普禮一切諸佛法僧，具見種種不可思議自在境界。所謂或見
彌勒初發菩提心，行菩薩道，所親何知識，所證何三昧。以至親證法身，
從十方法界，經佛剎微塵數劫，現三乘大道等身，以行教化，一一圓見。
並十方世界一切諸佛，從初發心，以至成佛度生，及與涅槃，法住久近，
亦各圓見。善財在樓閣中，上求下化，經佛剎微塵數劫，精動修持種種
妙行，而不疲倦，一心直趣無上菩提。時彌勒菩薩，即攝神力，入樓閣
中，彈指作聲，告善財言，善男子起，法性如是。此是菩薩知諸法智，
因緣聚集所現之相。如是自性，如幻如夢。是知此大樓閣，即法界藏。
凡法界中所有諸微妙事，此樓閣中，無不圓見。所謂十世古今，始終不
離於當念。無邊剎土，自他不隔於毫端。非彌勒神通道力，善財竭誠盡
敬，何克臻此。近世諸方，無不以彌勒像，供於前殿。不稱彌勒殿，乃
名天王殿，直是以彌勒為天王之寄客，甚失尊敬之義。靈巖修前殿，因
與監院妙真大師，說其所以。又節錄華嚴經善財參彌勒章，以示彌勒德
<pb n="773"/>
超十地，道證等覺，慈濟眾生，非佛莫知，因名其殿為彌勒樓閣。以期
後之入者，皆同善財，或於現生，或於來世，各得親證樓閣中道，以慰
彌勒時時示時人之大慈悲心。又諸方所供之彌勒像，乃唐季彌勒示現之
布袋和尚像。今既知是彌勒示現，固宜供微妙莊嚴之本像。以現處兜率
天，故戴五佛冠為標識。略餘緣起，以告來哲，知我罪我，所不計也。
修殿始終，擅信功德，另碑詳錄，此不備述。

<h2>附錄化痰止咳丸方</h2>
制法用荊芥桔梗紫菀百部白前陳皮桑白皮甘草
各一兩均生研極細末另加生蘿蔔子二兩研再用枇杷葉一兩煎
湯擠濾蘿蔔子得汁再加生蘿蔔汁二兩和蘿蔔子汁為丸加上
百煉蜜二三兩更好每丸重二錢五分服法用開水化服每次一
丸小兒減半每日早起空肚及晚間臨睡各一次此方，原出醫
學心悟，驗方新編載之，漏去陳皮，甘草。且各經炒制，服之嫌燥。今
加桑白皮，又用枇杷葉，蘿蔔子，蘿蔔汁，合為丸。各藥生研。從此用
無不效，風寒痰熱皆宜。聶雲臺識。餘偶傷風咳嗽，在雲臺居士處，取
得十除丸，服數丸而愈。所餘，及向三樂社再取，轉送與人，均稱靈效。
特附方於此，願閱者，按方配製，方便利人，功德無量。德森再識。

<h1>頌贊<little>（附偈）</little></h1>
<h2>佛寶贊</h2>
<si>佛寶贊無窮，塵劫前證大雄。常住寂光悲心隆，垂跡度群蒙。為說
機理雙契法，震發九界瞶聾龍。靈山一會願常逢，受記振宗風。</si>
<h2>法寶贊</h2>
<si>法寶實難量，空有體用圓彰。一塵不立萬德昌，無住心生光。真俗
互存互泯處，若何始能贊揚。證到得無所得方，堪稱法中王。</si>
<h2>僧寶贊</h2>
<si>僧寶不可思，本跡凡聖難知。文殊曾為七佛師，示作寒山癡。凡僧
力修戒定慧，擔荷如來菩提。由此凡聖二洪儀，法道永傳持。</si>
<h2>藥師佛像贊</h2>
<pb n="774"/>
<si>十二大願德難量，稱名即得脫苦韁。待到業盡情空後，東西原是一
覺場。</si>
<h2>藥師佛偈</h2>
<si>藥師如來琉璃光，誓願宏深世莫量。顯令生善集福慶，密使滅惡消
禍殃。拔苦必期二死盡，與樂直數萬德彰。法界聖凡同歸命，蒙恩速得
證真常。</si>
<h2>阿彌陀佛像贊</h2>
<si>四十八願度眾生，逆惡歸心也來迎。非是混濫無簡擇，憐彼是佛尚
未成。</si>
<h2>阿彌陀經塔贊</h2>
<si>寶塔巍巍聳太空，無邊法藏悉包融。極樂莊嚴全顯現，彌陀光壽總
形容。六方諸佛常贊嘆，九界眾生盡朝宗。歸根結頂高深處，只在洪名
一句中。</si>
<h2>西方三聖像贊</h2>
<si>三聖各已證無心，無心遍應有心人。普引眾生歸極樂，身心了無起
止痕。</si>
<h2>多寶塔贊</h2>
<si>多寶如來，為滿宿願。顯實已竟塔湧現，顯本為洪范。普令聞見，
悉得登彼岸。</si>

<h2>觀世音菩薩像贊</h2>
<si>遍塵剎國悉現身，尤憐娑婆世界人。不到眾生皆成佛，莫息尋聲救
苦心。</si>
<h2>觀世音菩薩偈贊</h2>
<si>觀音誓願妙難思，赴感應機不失時。救苦尋聲磁吸鐵，現身說法月
印池。麈剎國中咸事濟，娑婆界內更垂慈。深恩窮劫莫能贊，冀愍群萌
普護持。</si>
<si>觀世音誓願深，度生悉出苦輪。興慈運悲遍剎塵，一一攝入普門。
三十二應示現今，畢竟令證佛心。常念恭敬觀世音，災消吉慶臨。</si>
<h2>觀音七迴向偈</h2>
<pb n="775"/>
<si>願此持誦勝功德，即蒙大士垂加被。消除自他宿現業，增長我人勝
善根。永劫恆存大士心，遍界常行大士事。盡未來際作饒益，普令有情
無禍害。</si>
<si>願以此功德，消除宿現業。增長諸福慧，圓成勝善根。所有刀兵劫，
及輿飢饉等，咸皆盡滅除，世界永昇平。風雨常調順，人民悉安寧。法
界諸含識，同證無上道。</si>
<h2>慶祝觀音偈</h2>
<si>端坐普陀常入禪，眾生有叩遍垂憐。欲知感應玄妙義，請看一月印
萬川。</si>
<h2>改正俗傳觀音偈贊</h2>
<si>觀音菩薩德最優，正法明佛久證修。浩浩宏恩被沙界，巍巍金佛立
冠頭。瓶中甘露滌沈垢，掌上祥光滅隱懮。遍塵剎感塵剎應，一月萬川
印現周。</si>

<h2>大勢至菩薩像贊</h2>
<si>如子憶母動念佛，都攝六根耳聽著。若依大士此開示，因心各得契
果覺。</si>
<h2>大勢至菩薩偈贊</h2>
<si>勢至菩薩德無疆，輔弼彌陀作慈航。救苦直同觀自在，導西不異普
賢王。修因遍用根塵識，證果俱獲圓通常。攝念佛人歸淨土，此恩永劫
莫能忘。</si>
<si>大勢至利生深，專主念佛法門。如子憶母憶世尊，直下即蒙恩。因
心果覺兩相契，立刻返本還源。都攝六根妙難論，願遍界流存。</si>
<h2>地藏菩薩像贊</h2>
<si>猗歟大士，誓願宏深。愍念眾生，長劫沈淪。悲運同體，慈起無緣。
常處地獄，冀解倒懸。眾生度盡，方證菩提。地獄未空，成佛無期。由
此因緣，諸佛贊嘆。況彼六道，能不悲戀。虛空有盡，誓願無窮。欲報
深恩，特印尊經。願見聞者，同生淨信。展轉流通，利益無盡。</si>
<h2>地藏菩薩偈贊</h2>
<si>大士誓願不可測，運悲週遍塵剎國。眾生儘後誓方休，地獄空時願
<pb n="776"/>
始息。受化多成無上道，自身猶示聲聞跡。只緣生佛性唯一，欲令同獲
究竟即。</si><little>（天台智者，以六即釋佛。一理即佛，二名字即佛，三觀行即佛，
四相似即佛五分證即佛，六究竟即佛。）</little>
<si>地藏大慈悲，誓願永無了期。所化成佛數難思，猶秉聲聞儀。直待
獄空生度盡，方肯示證菩提。懇祈冥顯施恩資，海會預蓮池。</si>
<h2>彌勒菩薩偈贊</h2>
<si>慈無能勝補處尊，常居兜率演圓音。現身塵剎有誰識，融心法界許
彼親。袋中寶藏全傾出，笑顏等付者個人。願偕彌陀垂接引，好令三會
證一真。</si>
<h2>文殊師利菩薩偈贊</h2>
<si>文殊菩薩德難量，久成龍種上法王。因憐眾生迷自性，特輔釋迦振
玄網。為七佛師體莫測，作菩薩母用無方。常住寂光應眾感，萬川一月
影咸彰。</si><little>（龍種上佛，乃文殊過去劫中成佛之名，出首楞嚴三昧經。龍種
上尊王。另是一佛，須知。）</little>
<si>文殊輔法王，智慧非佛莫量。圓頓教中振玄綱，妙義徹底彰。聞者
直下亡情見，達本菩提道場。願如善財沐恩光，究竟證真常。</si>
<h2>普賢菩薩偈贊</h2>
<si>菩薩慈悲不可陳，聖凡悉使證圓因。一心不住超諸位，十願導歸繼
能仁。三乘咸令契果覺，群萌速得脫煩塵。恪遵大士清明誨，決定即生
達本真。</si>
<si>普賢行願深，勸發菩提大心。三賢十地諸聖倫，令見彌陀尊。十大
願王若遵循，利益非佛莫陳。果覺因心相符泯，證清淨法身。</si>
<h2>智積菩薩像贊</h2>
久侍多寶佛，來禮釋迦尊。遍游塵剎佛國土，偏憐娑婆世界人。畫
像顯通，助闡梁朝之佛化。現僧醫病，大啟唐相之信心。殿踞塔陰，登
者即入如來之秘藏。井開山頂，飲者咸通般若之玄津。趺坐欲起，示行
向上一路。拄杖卓豎，直指不二法門。雖非靈巖傳心之嫡祖，實為苦海
度生之嘉賓。
<h2>智積菩薩贊<little>（民二十三年）</little></h2>
<si>緬維菩薩，悲智洪深。下方常侍多寶尊，示跡遍剎塵。畫像現身，
<pb n="777"/>
靈巖道長存。</si>
<h2>淨土宗祖堂贊<little>（民二十七年）</little></h2>
<si>淨土一宗，肇自普賢。震旦遠公續法源，中外廣流傳。遍令聖凡，
現生證涅槃。</si>
<h2>遠公大師像贊<little>（民二十四年）</little></h2>
<si>緬維遠公，乘願再來。創立蓮宗，暢佛本懷。俾諸凡夫，憶念佛名。
仗佛慈力，帶業往生。已斷惑者，即證無生。證無生者，速圓佛乘。
以果地覺，為因地心。感應道交，利益甚深。未見涅槃，即宣常住。
未見行願，普導西去。其所立法，暗與經合。護法菩薩，表自大覺。
羅什舉經，深加贊嘆。西僧景仰，心香輒獻。千餘年來，不聞圓音。
幸有遺教，尚可遵循。伏願我公，又復示生。普引群倫，同登五清。
印公遺文，模公道貌。庶幾來哲，是則是效。</si>

<h1>蓮宗十二祖贊頌</h1>
<h2>晉初祖廬山東林慧遠大師</h2>
<si>以特別法，永為世范。意旨暗合於行願，中外流通遍。普令庸彥，
大事即生辦。</si>
<si>肇啟蓮宗福震旦，暢佛本懷垂方便。圓音一闡士歸廬，大法將弘神
運殿。一切法門從此流，一切行門從此辦。致令各宗盡朝宗，萬川赴海
依行願。</si>
<h2>唐二祖長安光明善導大師</h2>
<si>師當唐初，各宗盛行。提倡淨土愜群情，佛力誰與京。若肯投誠，
西方定往生。</si>
<si>世傳師是彌陀現，提倡念佛義周贍。切誡學者須撝謙，兼使極力生
欣厭。解宜遍通一切法，行擇機理雙契乾。念佛出光勵會眾，所說當作
佛說看。</si>
<h2>唐三祖南嶽般舟承遠大師</h2>
<si>羸形垢面，侍彌陀傍。法照神游得觀光，佛示其名坊。往嗣門牆，
心法永傳揚。</si>
<si>般舟苦行世難堪，絕糧泥土作所餐。常將經要佛名號，遍書涂巷岩
<pb n="778"/>
石間。念佛佛教特別法，來學以此令心安。天子聞名南向禮，故得道風
四海傳。</si>
<h2>唐四祖五臺竹林法照大師</h2>
<si>緬維四祖，懿德堪欽。樂邦得師佛指陳，文殊示宿因。普令群倫，
即生達本真。</si>
<si>衡州缽中見聖境，臺山一一悉親造。淨土得睹承遠師，竹林恭承文
殊教。並州佛聲達宮闈，代宗遣使優旨詔，念佛之妙究如何。能令速成
菩提道，</si>
<h2>唐五祖新定烏龍少康大師</h2>
<si>忌談世諦，七歲不言。出言即便驚人天，廣結淨土緣。小兒為錢，
各種九品蓮。</si>
<si>七歲絕未發一言，發言即稱世尊號。一見善導西方文，方知淨土堪
倚靠。錢誘小兒念彌陀，未久道路佛聲噪。念佛佛像從口出，有誰聞見
不依教。</si>
<h2>宋六祖杭州永明延壽大師</h2>
<si>法華一部，佛事百八。四重料揀利愚黠，萬善作警察。普期超拔，
往生極樂剎。</si>
<si>視諸眾生皆是佛，只顧救生忘國憲。赴市心樂顏不變，蒙赦得遂出
家願。日課佛事百八件，法華一部佛十萬。若非大權示世間，法幢誰能
如是建。</si>
<h2>宋七祖杭州昭慶省常大師</h2>
<si>道慕廬山，追蹤蓮社。刺血特將淨行寫，首輔歸座下。百卄大雅，
願生效龍馬。</si><little>（龍樹、馬鳴。）</little>
<si>慕廬山風立淨社，爰因後世實行寡。百四一願隨事發，人各寢饋菩
提者。首輔王旦既歸依，公卿百卄受陶冶。閻浮雖則贊皇猷，何若樂邦
得佛嘏。</si><little>（音假，福也。）</little>
<h2>明八祖杭州雲棲袾宏大師</h2>
<si>初住雲棲，即滅虎患。早請念佛雨慰盼，村民咸感嘆。庀材開辦，
道場重興建。</si>
<si>幼聞念佛意頗快，末誡門徒莫捏怪。行為世則言世法，注重淨土及
<pb n="779"/>
規戒。砥柱狂瀾契理機，闡明佛心祛峰蠆。普令具縛諸凡夫，仗佛慈力
登蓮界。</si>
<h2>清九祖北天目靈峰智旭大師</h2>
<si>幼即信佛，隨母禮誦。入塾宗宋遂放縱，讀竹窗自訟。力弘大乘，
冀同出陷阱。</si>
<si>宗乘教義兩融通，所悟與佛無異同。惑業未斷猶壞器，經雨則化棄
前功。由此力修念佛行，決欲現生出樊籠。苦口切勸學道者，生西方可
繼大雄。</si>
<h2>清十祖虞山普仁行策大師</h2>
<si>闡揚淨土，懇切少儔。以深信願竭誠修，心佛兩相投。萬念俱休，
決定出苦邱。</si>
<si>憨山宿願尚未酬，故復示生作截流。呵斥修人天福者，直是闡提旃
陀儔。佛我心性原不異，佛是已成我未修。卻得心佛兩無差，當向億佛
念佛求。</si>
<h2>清十一祖杭州梵天實賢大師</h2>
<si>四十八願，仰效彌陀。百八首詩勝楚歌，聞者厭娑婆。振起蹉跎，
證波羅蜜多。</si>
<si>深入經藏難親證，徹悟心源力弘淨。欲使世人知所以，作文作詩示
佛令。發菩提心為前導，真信願行為後勁。若能具此殊勝法，即生超凡
而入聖。</si>
<h2>清十二祖紅螺資福際醒大師<little>（即徹悟大師）</little></h2>
<si>遍通經史，冀為世導。一病方知不可靠，研窮各宗奧。均難證到，
專主淨土教。</si>
<si>示眾法語利益多，念佛伽陀悉包羅。全真成妄只此心，全妄成真亦
非佗。不變隨緣宜隨淨，隨緣不變莫隨訛。人若依此義修持，光壽當同
阿彌陀。</si>

<h2>徹悟禪師像贊<little>（民二十三年）</little></h2>
儒門之俊傑，佛家之魁雄，禪窟之巨獅，教海之神龍。研習慈賢而
宏台教，住持禪剎而扇蓮風。只期契機契理，不計門庭異同。發明作佛
<pb n="780"/>
是佛之義，揭破執理廢事之蒙。當此邪說橫流之惡世，微公則何所適從。
<h2>達磨祖師像贊</h2>
<si>特地西來傳佛心，東土原多大乘根。自從隻履西歸後，兒孫遍界振
玄音。</si>
<h2>濟公禪師像贊</h2>
<si>為啟眾生真正信，故顯種種大神通。不籍瘋顛掩眾目，何能常住振
瞶聾。</si>
<h2>南屏宗乘頌</h2>
<si>醉菩提，菩提醉，無智之人莫逐隊。若是錯認定盤星，萬劫泥犁常
沈墜。願學者，善閑擇，順心逆跡最上策。儻無真正擇法眼，決定有損
而無益。</si>
<h2>貴池劉公魯豬齒臼佛記贊<little>（民二十年）</little></h2>
<si>一切眾生，皆具佛性。由迷背故，遂失其正。起貪瞋癡，造殺盜淫。
食他之肉，資已之身。殺業既結，歷劫互戕。如來愍之，為作慈航。
大啟慈訓，人猶不信。特示形儀，以期隨順。蛤蜊蛙殼，牛腰羊蹄。
豬齒鱉腹，均有佛棲。有宋職氏，殺獵棄首。犬守四日，不敢下口。
逐犬析骨，齒臼現佛。紺目螺髮，儼然大覺。未殺之前，均謂是畜。
既殺之後，方知是佛。是知殺生，不殊殺佛。即非佛現，亦未來佛。
殺而食之，罪逾海岳。急宜痛戒，庶可解脫。晁氏兄弟，為文為贊。
義理淵深，文詞璀璨。天池書寫，諸公題跋。永用警策，啟牖後覺。
既明此義，孰敢行殺。爭地爭城，遂息傾軋。貴池劉公，篤信佛法。
保存徐書，題跋充洽。令嗣公魯，持以相示。敬書數語，藉表我志。
願見聞者，吃素戒殺。定可現生，歸極樂剎。</si>
<h2>念誠大德像贊</h2>
<si>念公大德，冀復靈巖。劫後隻身棲塔間，值彭公遊山。許查寺田，
漸致成名藍。</si>
<h2>上海慈幼院新房落成頌</h2>
<si>濟濟孤兒，頭角崢嶸。若不救濟，將無由生。既得教育，正器必成。
或為工商，或讀或耕。為賢為善，嘉會其亨。恪守道義，雖賤亦榮。
何況不少，出格俊英。是知慈幼，利益深宏。子輿之言，實具深思。
<pb n="781"/>
惟願仁人，同懷慈悲。院屋雖成，常需不資。各為輸將，以助成之。
幼人之幼，己幼必奇。賢善相繼，為世型儀。利人自利，因果如斯。
勿或不信，佛語不欺。</si>
<h2>淨土法門殊勝頌</h2><little>（唯其法門殊勝故，智宜女士得往生。）</little>
<si>淨土法門，有教無類。凡聖智愚，等蒙攝受。一切法門，皆仗自力。
唯此一法，全仗佛力。佛力自力，天淵懸隔。信願憶念，定生佛國。</si>
<si>盡人信念，盡人往生。佛有誓願，現有儀型。智宜女士，念佛心切。
念末數年，竟蒙佛接。願見聞者，各事修持。預蓮池會，何樂如之。</si>
<h2>徐蔚如居士西歸頌</h2>
<si>猗歟徐君，宿具慧根。孝友仁慈，儘分敦倫。恪遵祖訓，篤信佛法。
修念佛行，冀生淨剎。中年力任，刊刻藏典。續佛慧命，資密及顯。
時局不靖，彌切欣厭。乘願西歸，大事克辦。蒙佛授記，即回娑婆。
普引含識，同覲彌陀。</si>
<h2>沙公雪舫懿德頌<little>（民二十二年）</little></h2>
<si>懿哉沙叟，宿根基深。孝友仁慈，一鄉同欽。年登八十，始修淨土。
圓發三心，期生上品。心具心造，心作心是。行解雙融，理事一致。
故得臨終，安然而逝。頂暖容光，用示實詣。</si>
<h2>屈子建居士西歸頌<little>（民二十年）</little></h2>
<si>佛心眾生心，本體原無二。由迷悟因緣，非異而成異。倘肯背塵勞，
兼持佛聖號。一得生西方，覺岸當親到。懿哉子建翁，宿根深復深。
世善家托質，忠恕以居心。好義而輕財，親疏等周贍。更有出格處，
專以佛為念。淨業已成熟，豫知某時去。眷屬咸一心，念佛以相助。
故得承佛力，往生極樂國。遺相愈光華，人各稱奇特。未世諸行人，
欲出生死穽。唯念佛一法，現生可入聖。撮舉其大略，永貽諸後昆。
冀悉追光德，覲彌陀世尊。</si>

<h2>張冕堂居士懿行頌<little>（民二十年）</little></h2>
<si>猗歟冕堂公，乘願而示生。當此彌天劫，海陸遍虎鯨。人民遭吞噬，
發心為肅清。因茲入軍界，以德訓眾兵。仁義為戰具，因果作干城。
凡所駐紮處，來蘇勝頌聲。除暴安良善，宏法度有情。魔外既摧伏，
<pb n="782"/>
佛日得照明。厭武從文職，宓琴得常鳴。政簡多閒暇，念佛有定程。
指爪畫三聖，精妙莫與京。凡有見聞者，心向極樂傾。作佛心是佛，
觀經義深宏。世出世間事，一本於至誠。普願各界人，聞風俱興行。
應幾從此後，天下常太平。</si>
<h2>周母徐老太太懿行頒<little>（民二十年）</little></h2>
<si>猗歟周母，宿有慧根。事親撫弟，譽著鄉村。來歸於周，相夫以仁。
改革先業，慈德莫倫。持家教子，經商善舉。幾所籌書，悉合情理。
心存利濟，財法並施。振恤開導，無微不至。一生所積，收據盈篋。
儒符大同，釋契四攝。二妃三太，高風未泯。爰書大略，貽范後人。</si>
<h2>張珊貞烈女頌</h2>
<si>天地之正氣，人當大展施。男女雖有異，此理固無差。以同具佛性，
即所謂秉彝。但得善擴充，作聖由此基。堪嗟近世人，欲以夏為夷。
男女之範圍，盡力棄靡遺。戀愛稱高尚，貞節謂瑕疵。直欲舉世人，
與禽獸齊馳。偉哉張珊貞，矢死志莫移。既不蒙母諒，以翦而自剺。
雖是農家女，足為閨閫儀。以身輔名教，可云大丈夫。其人雖已逝，
負德無泯期。惜未知佛法，終難出凡籬。果能生信願，志心念阿彌。
必蒙佛接引，往生七寶池。見佛聞妙法，漸進證菩提。盡未來際劫，
常為天人師。</si>
<h2>婺源程志鵬居士懿行頌<little>（民二十二年）</little></h2>
生今之世，行古之道。為鄉邑之儀型，守濂浴之志操。深信佛法，
不襲陰奉陽違之愆。願生蓮邦，卒獲感應道交之妙。噫，若斯人者，
誠中流之砥柱，迷途之善導。爰書大略，為後來告。
<h2>齊庾南公暨金夫人百歲冥壽頌</h2>
<si>齊公孝友德超群，夫人更能助芳芬。勿謂平生作商賈，須知通身荷
斯文。斯文誠可風一世，惜未聞法悟心源。幸有兒孫賢且孝，薦親期歸
極樂天。極樂之樂樂無央，常時親侍古覺皇。忍證無生乘悲願，特來此
界作慈航。慈航泛人苦海中，普令歸西而捨東。自利利他圓滿日，當於
法界稱大雄。</si>

<h2>普為現在印送及永遠流佈文鈔者迴向頌<little>（民十六年）</little></h2>
<pb n="783"/>
<si>淨土法門，是法界藏。機理雙契，最為無上。等覺大聖，逆惡小凡。
律教禪密，普遍包涵。十方諸佛，盡劫宣揚。妙義奇動，尚難周詳。
況我凡庸，偶有發揮。塵地海滴，微乎其微。自諒陋劣，非佛莫度。
亦有同志，唯此是務。由是故有，種種蕪語。聊攄愚誠，豈宏淨土。
因諸居士，為利初機。數次刊佈，冀有所依。有葉德廣，出資三千。
擬作印費，期廣流傳。八月長圍，陝垣堪悲。圍解求救，盡數濟飢。
凡有善土，隨意捐助。三五千部，尚可湊數。願出資人，及讀誦者。
消除業障，增崇福祉。家門清吉，身心安康。生入聖域，沒往西方。
先亡祖妣，歷劫怨親。俱蒙佛慈，獲本妙心。兵戈永息，禮讓興行。
人民安樂，天下太平。四恩總報，三有齊資。法界眾生，同證菩提。</si>

<h2>附錄白礬救命神效方：<little>（白礬，又名明礬，或名礬石。）</little></h2>
凡誤食河豚，及其他一切毒物。或因事故逼迫，意欲輕生自盡，吞
吃鴉片、砒霜、藤黃，一切能壞人臟腑，令人斃命各毒物。及服錯了毒
藥等。均可用白礬一塊，打碎，用開水沖化，再對涼水幾，只要礬水保
存濃厚酸澀性味乃可。即令患者，服此礬水幾碗，不到一刻鍾，便可將所
食毒物，漚吐淨盡，即得保全生命。縱使服毒時間過久，多灌礬水入肚，
或亦仍可救治。即臟腑已壞，挽救不及，亦無所害。按白礬，性涼，味酸
澀，解諸毒，故極對證。霍亂證，亦可以此救治。此由天津馮文符醫士，
歷十餘年之經驗，百發百中，屢見神效。印單廣傳，以期普救，實仁人君
子之用心。且白礬隨地可買，價又便宜。願閱者留心，方便救人，功德不
可思議。即以此救人功德，迴向西方，亦可作增上勝緣。

<h1>雜著</h1>
<h2>臨終三大要<little>（民十元年）</little></h2>
世間最可慘者，莫甚於死，而且舉世之人，無一能幸免者，以故有
心欲自利利人者，不可不早為之計慮也。實則死之一字，原是假名，以
宿生所感一期之報盡，故捨此身軀，復受別種身軀耳。不知佛法者，直
是無法可設，只可任彼隨業流轉。今既得聞如來普度眾生之淨土法門，
固當信願念佛，預備往生資糧，以期免生死輪迴之幻苦，證涅槃常住之
<pb n="784"/>
真樂。其有父母兄弟，及諸眷屬，若得重病，勢難痊愈者。宜發孝順慈
悲之心，勸彼念佛求生西方，並為助念，俾病者由此死已，即生淨土，
其為利益，何能名焉。今列三要，以為成就臨終人往生之據。語雖鄙俚，
意本佛經，遇此因緣，悉舉行焉。言三要者，第一、善巧開導安慰，令
生正信。第二、大家換班念佛，以助淨念。第三、切戒搬動哭泣，以防
誤事。果能依此三法以行，決定可以消除宿業，增長淨因，蒙佛接引，
住生西方。一得住生，則超凡人聖，了生脫死，漸漸進修，必至圓成佛
果而後已。如此利益，全仗眷屬助念之力。能如是行，於父母，則為真
孝。於兄弟、姊妹，則為真弟。於兒女，則為真慈。於朋友、於平人，
則為真義真惠。以此培自己之淨因，啟同人之信向，久而久之，何難相
習成風乎哉。今為一一條陳，庶不至臨時無所適從耳。第一、善巧開導
安慰，令生正信者。切勸病人，放下一切，一心念佛。如有應交代事，
速令交化。交代後，便置之度外，即作我今將隨佛往生佛國，世間所有
富樂眷屬種種塵境，皆為障礙，致受禍害，以故不應生一念繫戀之心。
須知自己一念真性，本無有死。所言死者，乃捨此身而又受別種之身耳。
若不念佛，則隨善惡業力，復受生於善惡道中。<little>（善道，既人，天。惡道，
既畜生，餓鬼，地獄。修羅，則亦名善道，亦名惡道，以彼修因感果，
均皆善惡夾雜故也。）</little>若當臨命終時，一心念南無阿彌陀佛，以此志誠念
佛之心，必定感佛大發慈悲，親垂接引，令得住生。且莫疑我系業力凡
夫，何能以少時念佛，便可出離生死，往生西方。當知佛大慈悲，即十
惡五逆之極重罪人，臨終地獄之相已現，若有善知識教以念佛，或念十
聲，或止一聲，亦得蒙佛接引，住生西方。此種人念此幾句，尚得住生，
又何得以業力重，念佛數少，而生疑乎，須知吾人本具真性，與佛無二，
但以惑業深重，不得受用。今既歸命於佛，如子就父，乃是還我本有家
鄉，豈是分外之事。又佛昔發願，若有眾生，聞我名號，志心信樂，乃
至十念，若不生者，不取正覺。以故一切眾生，臨終發志誠心，念佛求
生西方者，無一不垂慈接引也。千萬不可懷疑，懷疑即是自誤，其禍非
小。況離此苦世界，生彼樂世界，是至極快意之事，當生歡喜心。千萬
不可怕死，怕死則仍不能不死，反致了無生西之分矣。以自心與佛相違
反故，佛雖具大慈悲，亦無柰不依佛教之眾生何。阿彌陀佛萬德洪名，
<pb n="785"/>
如大冶洪爐。吾人多生罪業，如空中片雪。業力凡夫，由念佛故，業便
消滅。如片雪近於洪爐，既便了不可得。又況業力既消，所有善根，自
然增長殊勝，又何可疑其不得生，與佛不來接引乎。如此委曲宛轉開導
安慰，病人自可生正信心，此系為病人所開導者。至於自己所應盡孝致
誠者，亦唯在此，切不可隨順俗情，求神問醫。大命將盡，鬼神醫藥，
豈能令其不死乎。既役情於此種無益之事，則於念佛一事，便紛其誠懇，
而莫由感通矣。許多人於父母臨終，不惜資財，請許多醫生來看，此名
賣孝，欲世人稱我於父母為能盡孝。不知其天地鬼神，實鑒其心。故凡
於父母喪葬等事，過於張羅者，不有天災，必有人禍。為人子者，宜注
重於親之神識得所，彼世俗所稱頌，固不值明眼人一哂，況極意邀求，
以實罹不孝之大咎乎。第二、大家換班念佛，以助淨念者。前已開導病
人，令生正信。然彼病人，心力孱弱，勿道平素絕不念佛之人，不易相
繼長念，即向來以念佛為事者，至此亦全仗他人相助，方能得力。以故
家中眷屬，同應發孝順慈悲之心，為其助念佛號。若病尚未至將終，當
分班念，應分三班，每班限定幾人。頭出聲念，二三班默持。念一點鐘，
二班接念，頭班、三班、默持。若有小事，當於默持時辦。值班時，斷
斷不可走去。二班念畢，三班接念，終而復始。念一點鐘，歇兩點鐘，
縱經晝夜，亦不甚辛苦。須知肯助人淨念往生，亦得人助念之報。且莫
說是為父母盡孝應如是，即為平人，亦培自己福田，長自己善根，實為
自利之道，不徒為人而已。成就一人往生淨土，即是成就一眾生作佛，
此等功德，何可思議。三班相續，佛聲不斷。病人力能念，則隨之小聲
念，不能念，則攝耳諦聽，心無二念，自可與佛相應矣。念佛聲不可太
高，高則傷氣，難以持久。亦不可太低，以致病人聽不明白。不可太快，
亦不可太慢。太快則病人不能隨，即聽亦難明瞭。太慢則氣接不上，亦
難得益。須不高不低，不緩不急，字字分明，句句清楚。令病者字字句
句，入耳經心，斯易得力。念佛法器，唯用引磬，其他一切，概不宜用。
引磬聲清，聽之令人心地清淨。木魚聲濁，故不宜用於臨終助念。又宜
念四字佛號。初起時，念幾句六字，以後專念阿彌陀佛四字，不念南無，
以字少易念。病人或隨之念，或攝心聽，皆省心力。家中眷屬如此念，
外請善友亦如此念，人多人少均如此念。不可一起念，歇歇又念，致令
<pb n="786"/>
病人，佛念間斷。若值飯時，當換班吃，勿斷佛聲。若病人將欲斷氣，
宜三班同念。直至氣斷以後，又複分班念三點鐘，然後歇氣，以便料理
安置等事。當念佛時，不得令親友來病人前，問訊諭慰。既感情來看，
當隨念佛若干時，是為真實情愛，有益於病人。若用世間俗情，直是推
人下海，其情雖可感，其事基可痛。全在主事者明道理，預令人說之，
免致有礙面情，及貽害病人，由分心而不得往生耳。第三、切戒搬動哭
泣，以防誤事者。病人將終之時，正是凡、聖、人、鬼、公判之際，一
發千鈞，要緊之極。只可以佛號，開導彼之神識，斷斷不可洗澡、換衣，
或移寢處。任彼如何坐臥，只可順彼之勢，不可稍有移動。亦不可對之
生悲感相，或至哭泣。以此時身不自主，一動則手足身體，均受拗折扭
？之痛，痛則瞋心生，而佛念息。隨瞋心去，多墮毒類，可布之至。若
見悲痛哭泣，則情愛心生，佛念便息矣。隨情愛心去，以致生生世世，
不得解脫。此時，所最得益者，莫過於一心念佛。所最貽害者，莫過於
妄動哭泣。若或妄動哭泣，致生瞋恨，及情愛心，則欲生西方，萬無有
一矣。又人之將死，熱氣自下至上者，為超昇相。自上至下者，為墮落
相。故有頂聖、眼天生，人心、餓鬼腹，畜生膝蓋離，地獄腳板出之說。
然果大家至誠助念，自可直下往生西方。切不可屢屢探之，以致神識未
離，因此或有刺激，心生煩痛，致不得往生。此之罪過，實為無量無邊，
願諸親友，各各懇切念佛，不須探彼熱氣，後冷於何處也。為人子者，
於此留心，乃為真孝。若依世間種種俗情，即是不惜推親以下苦海，為
邀一般無知無識者，群相稱贊其能盡孝也。此孝與羅剎女之愛，正同。
經云，羅剎女食人，曰，我愛汝，故食汝。彼無知之人之行孝也，令親
失樂而得苦，豈不與羅剎女之愛人相，同乎。吾作此語，非不近人情，欲
人各於實際上講求，必期亡者往生，存者得福，以遂孝子賢孫親愛之一片
血誠，不覺其言之有似激烈也。真愛親者，必能諒之。
頂聖眼天生等者，謂人氣已斷，通身冷透，唯頭頂獨熱者，則必超
凡入聖，了生脫死也。眼天生者，若眼及額顱處獨熱，則生天道。心處
獨熱，則生人道。肚腹獨熱，則生餓鬼道。膝蓋獨熱，則生畜生道。腳
板獨熱，則生地獄道。此由人在生時，所造善惡二業，至此感現如是，
非可以勢力假為也。是時若病人能志誠念佛，再加眷屬善友助念之力，
<pb n="787"/>
決定可以帶業往生，超凡入聖耳。不須專事探試徵驗，以致誤事也。至
囑，至禱。

<h2>淨土指要<little>（民二十年）</little></h2>
淨土法門，乃如來一代時教中之特別法門。三根普被，利鈍全收。
等覺菩薩，不能超出其外。逆惡罪人，亦可預入其中。不斷惑業，得出
輪迥。即此一生，定登佛國。末世眾生，根機陋劣，捨此法門，其何能
淑。凡修淨業者，第一必須嚴持淨戒，第二必鬚髮菩提心，第三必須具
真信願。戒為諸法之基址，菩提心為修道之主帥，信願為往生之前導。
淨土法門，以信、願、行、三法為宗。非信何由發願，非願何由起行，
非持名妙行，何由證所信而滿所願。得生與否，全由信願之有無。品位
高下，全由持名之深淺。信、願、行、如鼎三足，缺一則蹶。若不注重
信願，唯期持至一心，縱令深得一心，亦難了生脫死。何以故。以煩惑
未盡，不能仗自力了生死。信願既無，不能仗佛力了生死。世有好高
務勝者，每每侈談自力，藐視佛力。不知從生至死，無一事不仗人力，
而不以為恥。何獨於了生死一大事，並佛力亦不願受，喪心病狂，一至
於此。淨宗行者，所當切戒。至於修持法則，常當如子憶母，行住坐臥，
語默周旋，一句佛號，綿綿密密，任何事緣，不令間斷。都攝六根，淨
念相繼。能如是者，決定往生。又須心念仁恕，氣象渾穆。忍人所不能
忍，行人所不能行。代人之勞，成人之美。常思己過，莫論人非。等覺
菩薩，二六時中，禮十方佛，懺除宿業。況在凡地，常當慚愧，何敢自
恃。若自恃者，縱有修持，皆屬魔業。如是之人，切勿親近，免致日久，
與之俱化。直須守定宗旨，不隨經教，及善知識語言所轉，捨此別修也。
此之法門，乃十方三世一切諸佛，上成佛道，下化眾生，成始成終之總
持法門。一切法門，無不從此法界流。一切行門，無不還歸此法界。故
得九界同歸，十方共贊，千經俱闡，萬論均宣。吾輩末學，何可立異，
以取自誤誤人之罪愆乎。願深思之，願深思之。

<h2>林文忠公行輿日課發隱<little>（民二十三年）</little></h2>
詳觀古之大忠大孝，建大功，立大業，道濟當時，德被後世，浩氣
<pb n="788"/>
塞天地，精忠貫日月者，皆由學佛得力而來。世儒不知道本，只見已然
之跡，而不知其所以然之心。致其本隱而不顯，潛而不彰。以拘儒忌佛，
故多主於潛修密證，不自暴露。若詳審其行跡，必有不可掩者。其子孫
若非具正知見，必惟恐為俗儒所譏，亦不肯為之闡發耳。以此因緣，致
潛德幽光，湮沒無聞者多多矣。舊唐書，凡佛法事跡，及士大夫與高僧
往還之言論，俱擇要以載。歐陽修作新唐書，刪去二千餘條。五代史亦
然。蓋惟恐天下後世，知佛法有益於身心性命，國家政治，而學之也。
其他史官，多是此種拘墟之士。故古大人之潛修而密證者，皆不得而知
焉。林文忠公則徐，其學問、智識，志節、忠義，為前清一代所僅見。
雖政事冗繁，而修持淨業，不稍間斷。以學佛，乃學問、志節、忠義、
之根本。此本既得，則泛應曲當，舉措咸宜，此古大人高出流輩之所由
來也。一日文忠公曾孫翔，字璧予者，以公親書之彌陀、金剛、心經、
大悲、往生、各經咒之梵冊課本見示。其卷面題曰，淨土資糧。其匣面
題曰，行輿日課。足知公潛修淨土法門，雖出入往還，猶不肯廢。為備
行輿持誦，故其經本只四寸多長，三寸多寬。其字恭楷，一筆不苟。足
見其恭敬至誠，不敢稍涉疏忽也。其經每面六行，每行十二字。璧予以
先人手澤，恐久而湮沒，作書冊本而石印之。以期散佈於各界人士，俾
同知文忠公一生之修持，庶可當仁不讓，見賢思齊，因茲同冀超五濁而
登九品焉。命<le>光</le>略敘原委。<le>光</le>幼即聞公之名而向往之，今知其修
持如此
之嚴密，誠所謂乘願再來，現宰官身而說法者。願見聞者，一致進行，
同步後塵，則國家幸甚，人民幸甚。

<h2>家庭教育為天下太平之根本發隱<little>（民二十七年）</little></h2>
世亂極矣，人各望治，不知其本，望亦徒勞。其本所在，急宜知之。
家庭母教，乃是賢才蔚起，天下太平之根本。不於此講求，治何可得乎。
母教第一是胎教，胎教乃教於稟質之初。凡女人受孕之後，務必居心動
念行事，唯誠唯謹，一舉一動，不失於正。尤宜永斷腥葷，日常念佛，
令胎兒稟受母之正氣，則其生時，必安樂無苦。所生兒女，必相貌端嚴，
性情慈善，天姿聰明。及至初開知識，即為彼說做人之道理。如孝、弟、
忠、信、禮、義、廉、恥、等。及三世因果之罪福，六道輪迥之轉變。
<pb n="789"/>
俾彼心中常常有所恐怖，有所冀慕。再令念佛、念觀世音，以期增福增
壽，免災免難。不許說謊話，說是非，打人罵人。不許遭踐字紙，遭踐
五穀，遭踐一切東西。不許亂吃食物。不許與同裡群兒聚戲。稍長，
即令熟讀太上感應篇，文昌陰騭文，關帝覺世經，俾知有所師法，有所
禁戒。一一為其略說大意，以為後來讀書受益之前導。幼時如是，愈讀
書愈賢善，不患不到聖賢地位，光宗耀祖也。否則任性憍慣，養成敗類，
縱有天姿，亦不知讀書為學聖賢，則讀的書愈多愈壞。古今大奸大惡
之人，皆是有好天姿大作用之人。只因伊父母先生，均不知教學聖賢，
躬行實踐。止令學文字，為應世謀利祿之據，其智識之下劣，已到極底。
以馴至於演出廢經廢倫，爭城爭地，互相殘殺之惡劇。此種禍亂，皆彼
父母先生，不知教子弟之道所致。自己縱無大惡，而壞亂世道人心之罪，
當與彼子弟同受惡報於永劫矣。吾故曰，教子為天下太平之根本，而教
女為尤要。以人之幼時，專賴母教。父不能常在家內，母則常不離子。
母若賢慧，則所行所言，皆足為法。見聞已熟，心中已有成規。再加以
常常訓誨，則習已成性。如熔金鑄器，模型若好，器決不會不好，以故
教女比教子尤為緊要也。以賢母由賢女而來，若無賢女，何由而有賢母。
無賢母，又何由而得賢子女哉。此種極平常之道理，人人皆能為之，所
痛惜者，絕少提倡之人，俾為母者，唯知溺愛，為父者亦無善教。及至
入塾讀書，為師者亦由幼時未聞此義，故亦絕不知讀書為學聖賢，不教
生徒躬行實踐聖賢所說之道。但只學其文字，以為謀利祿計。而不知學
聖賢有莫大之利益，自己與子孫，生生世世，受用不盡。謀利祿，謀之
善，不過現生得小富貴而已。謀之不善，現生身敗名裂，子夭孫絕者，
比比皆是。人與天地共稱三才者，以有以先覺覺後覺，繼往聖，開來學
之功能，故得此尊稱。若不以學聖賢為事，則是行肉走屍。唯知飲食男
女之樂，則與禽獸何異。人之一字，尚是冒名，況與天地共稱三纔乎。
然人性本善，人皆可以為堯舜，人皆可以作佛。而不能為堯舜，不能作
佛者，只有性德，無有克己復禮，閑邪存誠，及修戒定慧，斷貪瞋癡之
修德耳。此之修德，最初由賢父母師長而啟發之，繼則自己孜孜矻矻，
努力修持。雖未能即到堯舜與佛之地位，其去下愚之人，日在人欲中埋
沒者，已天淵懸殊矣。書云：「惟聖罔念作狂，惟狂克念作聖。經云，迷
<pb n="790"/>
則佛即眾生，悟則眾生即佛。幸其為堯舜、作佛、之機在我，有血性漢
子，豈肯以此性德，任人欲所錮蔽，永為沈淪苦海之下愚眾生乎。願世
之為父母，為師長，為兒女生徒者，各各勉之，則吾國幸甚，全球幸甚。

<h2>婺源翀田佛光分社發隱<little>（民二十年）</little></h2>
佛光者，心光也。此之心光，生佛同具，平等一如，佛不加增，生
不加減。以故世尊初成正覺，深嘆一切眾生，皆具如來智慧德相也。但
以從未悟故，不免以智慧德相，作無明業識，迷心逐境，背覺合塵。猶
如長夜趨走，不見正道，不是撞牆磕壁，便是墮坑落塹，輪迥六道，了
無出期。如來愍之，示生世間，成等正覺，隨順機宜，演說諸法。示一
心之體相，說三世之因果，世出世法，無不周備。又欲普利三根，特開
淨土一門，俾一切若聖若凡，同於現生，仗佛慈力，往生西方。以之超
凡入聖，了生脫死，得以親證生佛同具之心光，與無量光壽之性體。而
又復垂慈接引於盡未來際，以期法界眾生，同沐佛光，同證心光，光光
相映，成一常寂光世界而後已。此易園居士所立佛光社之本原也。至於
社中所提倡者，並不另起爐灶，即在吾人倫常日用中，各各敦篤而實踐
之。所謂父慈、子孝，兄友、弟恭，夫和、婦順，主仁、僕忠，一一恪
盡己分。如是，則便是諸惡莫作，眾善奉行之善人。又於周旋云為，行
住坐臥中，執持一句阿彌陀佛聖號。以佛之萬德洪名，熏己之無明業識，
熏之久久，則即無明業識，成智慧德相。清涼國師云，凡夫顓蒙念佛，
念至其極，即能潛通佛智，暗合道妙者，此之謂也。況以深信切願感佛，
佛以慈悲誓願攝受，故得感應道交，萬修萬去矣。如來之慈，法門之妙，
無以復加，非有宿根，莫能得遇。易園居士，既深得其益，復以勸導邑
人，同修此法。由是而業消智朗以往生者，並仗佛慈力帶業往生者，何
可勝數。以故翀田諸善士，聞風興起而踵行之，特立分社，以期就近居
民，同沐佛光，同生極樂。足見人同此心，心同此理，多生多劫，深植
善根也。須知佛法，本是心法，為一切世間諸法之本。若知佛法，則世
間格、致、誠、正、修、齊、治、平、之道，悉得究竟圓滿。否則終在
枝葉上排布，而於根本，終未能得其實益。以之為身謀，不能出軀殼之
外，以之為國謀，不能暢大同之風。上焉者尚且如是，下焉者又何待言。
<pb n="791"/>
愚夫愚婦，果能依佛所說之淨土法門修持，生則盡誼儘分而為賢善，沒
則高登九蓮而了生死。下焉者尚如是，況上焉者乎。願預社諸善信，及
現未見聞者，同秉心光而揚佛光，則社會幸甚，天下幸甚。

<h2>婺源縣內成立佛光分社發隱<little>（民二十二年）</little></h2>
佛光者，心光也。此之心光，在凡不減，在聖不增。只因眾生從未
悟故，不能得其受用，反承此心光之力，起惑造業，輪迥六道，了無止
息。故佛隨眾生之機，為其說四諦，十二因緣，六度等因果法門，及湛
寂圓融，常樂我淨等深妙理性。俾眾生依之而修，自有圓滿菩提之一日，
而究竟親證此心光，得以普照法界也。因果一法，儒教亦極注重。故孔
子贊周易，最初即曰，積善之家，必有餘慶，積不善之家，必有餘殃。
末後則曰，一陰一陽之謂道。夫積善積不善，因也，餘慶餘殃，則果矣。
佛所說三世因果，六道輪迥，乃發揮因果之究竟者。有謂因果為小乘，
而不肯提倡者，是皆專事空談，不修實德者。如來成正覺，眾生墮惡道，
皆不出因果之外，何得獨目之為小乘乎。其曰，一陰一陽之謂道，此所
謂道，果何道也，非誠明合一之道乎。誠即明德，乃吾人即心本具不生
不滅之妙性，乃性德也。由無克復之功夫，則不能顯現，故謂之為陰。
明，即明明德之上一明字，乃朝乾夕惕，兢業修持之功夫，即修德也。
修德之事顯著，故謂之為陽。修德功極，性德圓彰，誠明合一，即所謂
明明德而止至善也。前此之工夫，為格、致、誠、正、修。後此之事業，
為齊、治、平。然此誠明合一，明明德而止至善，以迄於齊、治、平，
非徒能如是也，固自有使之不能不如是者在也。何為使之不能不如是者，
即所謂三世因果，六道輪迥也。人雖至愚，決無好凶惡吉，幸災樂禍者。
聞積善必有餘慶，積不善必有餘殃，賢者必益加勤修，不肖者亦必勉力
為善。勉為既久，則業消而智朗，過無而德明，昔為不肖，今為大賢。
是知誠明之道，於自修則已具足，於教人，非以因果相輔而行，亦不易
盡人悉各依從也。合因果誠明二法，方為聖人繼天立極，垂型萬世之道，
亦即自心本具之光，與普照法界之佛光也。不慧常曰，因果者，世出世
間聖人，平治天下，度脫眾生之大權也。欲挽劫運而救人心，不於此注
意，猶緣木而求魚也。宋儒氣量褊小，竊取佛經要義，發揮儒先聖人心
<pb n="792"/>
法。欲後之學者，不聞佛法，故陰奉陽違，而特加闢駁，謂佛所說之因
果輪迥，實無其事，乃藉此以騙誘愚夫婦奉彼之教耳。由闢佛故，雖聖
人所說之因果，及史漢所說之生死輪迴，各事跡，均不提及。唯以盡誼
儘分，正心誠意，為治己治人治國之本。且謂人死之後，形既朽滅，神
亦飄散，縱有剉斫舂磨，將何所施。且神既飄散，誰復託生。如此說者，
不但悖佛，亦大悖四書五經，及史漢所載託生變化諸事跡。特欲以此關
閉後學，冀其永世不聞佛法，則己之所得，人莫能知，儒教亦可由此興
盛。不知根本既傷，枝葉何茂。自茲以後，維持世道人心之法，止盡誼
儘分，正心誠意而已。其督責人不能不盡誼儘分，正心誠意之善惡因果
事理，完全廢之。世之大賢少而中下多，果以因果為虛無，以人死為永
滅，遂塞中下人勉力為善之路，大開狂妄者肆無忌憚之端。及至歐風一
至，勃然景從，又復變本加厲。竟至廢經廢倫，廢孝免恥，尚自矜誇，
不知慚愧。使因果之理，不加破斥，誰肯倡此惡劇，以招永墮惡道之報
乎。諸先生只知以此衛儒，而未億及因此滅儒也。學說誤人，甚於洪水
猛獸，可不懼哉。近來世風日下，有心人各各提倡學佛。婺源由江易園
居士提倡以來，一方人士，群起而和，所有分社，已有數處。良以蒙佛
慈光，因茲改惡修善者，消災愈病者，賊寇多不至，疫癘多不行，雨暘
不時，念佛禱而即應者。其一方之人，服易園之說，如七十子之服孔子
也。今則縣城亦立分社，於開始前，齊用修居士，祈不慧略述佛光或隱
或顯之大致。故為陳其八九百年來之事跡，俾後哲有所鑒焉。至於所必
致力而實行者，則為敦倫儘分，閑邪存誠，諸惡莫作，眾善奉行。守孝、
弟、忠、信、禮、義、廉、恥、之八德，措格、致、誠、正、修、齊、
治、平、之八事。又復發菩提心，信願念佛，自行化他，同生西方，同
證無量壽，無壽光。俾各各心光，與常寂光之佛光，及杏壇泗水之心光，
交輝互映，則國家幸甚，法道幸甚。

<h2>人字發隱<little>（民二十七年為一弟子說）</little></h2>
人為？蟲之長，身不過數尺，壽不過數旬，竟與高厚悠久莫測之天
地，併稱三纔，其義何屬須知才者，德能之稱。天以普覆萬物，生成化
育為德能。地以普載萬物，含養滋培為德能。人以贊天地之化育，繼往
<pb n="793"/>
聖，開來學為德能。設無人之德能，則天地之德能猶有所憾。由得人參
贊繼開之德能，俾天地之德能，圓滿充足，豎窮三際，橫遍十方。人與
天地併稱三才者，此也。人之德能，大端有四。人者，仁也。仁慈惻隱，
自利利他，故名為人。人者，忍也。忍勞忍苦，擔當柱地橕天之事，故
名為人。人者，任也。力任孝、弟、忠、信、禮、義、廉、恥、之八德，
俾無所歉缺，故名為人。<little>（此八事，匹夫匹婦皆能為之。此乃參贊化育，
繼往開來，橕柱天地之大事。若一疏忽，或亡一二，或八字俱亡，則成
冒名之偽人，非與天地併名三纔之真人矣。若能類推，則希聖希賢，學
佛學祖，有餘裕矣。）</little>人者，盡也。盡儒教倫常之道以敦倫，盡佛教心
性之道以證心，故名為人。人之義，大矣哉。願一切同倫，各各擔荷人
之四義，豈獨吾國之幸，實天下萬國之深幸也。或曰，汝作此說，汝能
一一無憾否。答曰，鳥之將死，其鳴也哀，人之將死，其言也善。我悲
我之一一有憾，冀一切同倫一一無憾，以免一一同倫，臨壽終時，猶有
如我無窮之深悲也。君不見未曾有因緣經，野干說法，天帝釋拜聽乎。
使盡大地人皆為天帝釋，亦不至不許野干開口，君何得固執人我相而責
我乎。我知過矣，後不再說。

<h2>學醫發隱<little>（民二十七年為弟子朱清泰說）</little></h2>
佛為大醫王，普治眾生身心生死等病。然生死大病，由心而起，故
先以治心病為前導。果能依法修持，則身病即可隨之而愈。身病有三，
一宿業，二內傷，三外感。此三種病，唯宿業難治。儻能竭誠盡敬，
發自利利他之大菩提心，念南無阿彌陀佛，及念南無觀世音菩薩聖號，
超度宿世所害之怨家對頭，彼若離苦得樂，病者即可業消病愈。不但不
復為崇，反感超度之恩，而陰為護佑。凡嬰此病，及醫此病者，均不可
不知此義。二內傷，或用心過度，或於酒、色、財、氣，各有嗜好。若
能敦倫儘分，閑邪存誠，諸惡莫作，眾善奉行，兼用藥治，必易痊愈。
儻不注意於根本，唯仗醫藥，亦難見效。縱效，亦不能永不復發。三外
感，但能依前內傷所說之法而行，縱有外受風寒暑濕之患，亦極易治。
若不注意於懲忿窒欲，閑邪存誠，即外感亦不易治。以根本受傷，徒治
枝末，殊難得益。所以聖人致治於未亂，保身於未病，雖無治保之奇績，
<pb n="794"/>
其為治保也大矣。餘素不知醫，頗欲世人咸皆無病，日持大悲咒，加持
淨水。有久嬰痼疾，中西醫士均不能治者，令其戒殺護生，吃素念佛，
及念觀音。果真至誠，即可立刻回機，不久自愈。縱不即愈，決無加重
之理。且能消除惡業，增長善根，又無所費。汝欲學醫，雖以針灸藥品
為事，須以大菩提心，常以佛菩薩聖號，及大悲咒，普為自他持誦。以
期彼此同獲現生身心安樂，臨終決生西方。則不負為佛弟子，隨分隨力，
普利自他之道。若如世之庸醫，唯期得利，不以救人病苦為事。縱令財
發巨萬，亦只得其自身永墮惡道，子孫或成敗類，或竟滅絕。徒得自利
利他之機，反成害人害自之果，可不哀哉，可不畏哉。感應篇云：「禍福
無門，唯人自召。獨世之大聰明人，多多皆是欲得福樂，反召禍殃。汝
能不隨彼流，當可得大國手之名實，否則便是民賊而已。何取何捨，祈
自擇焉。

<h2>示華權師病中法語<little>（民二十一年）</little></h2>
人生在世，皆不能免疾病死亡之苦。當此等苦事發現之時，唯有放
下萬緣，一心念南無阿彌陀佛。若氣促，則只念阿彌陀佛四字。一心求
佛慈悲，接引你往生西方。除此一念外，心中不可再起一絲毫別種的想
念。亦不可望病速好，亦不可另起求神求天保佑的想念。有此種想念，
便與阿彌陀佛之心隔開了，因此便不能得佛慈加被之力。你要曉得，天
地父母，均不能令你出生死輪迥，唯有阿彌陀佛，能令你出生死輪迥。
你若肯放下一切，一心念佛，若世壽未盡，就會速好。若世壽已盡，即
往生西方。然不可求病速愈，只可求速往生。求病愈，若壽盡，便不得
往生。求往生，若壽未盡，則速得痊愈。往生西方，好處說不盡，較彼
生到天上，做天帝天王，尚要高超過無數無量萬萬萬萬倍。你切不可癡
心妄想怕死，有怕死的心，就不得往生了。我們在世間，猶如蛆在糞坑
裡，囚在監牢裡，苦得了不得。往生西方，如出糞坑監牢，到清淨安樂
逍遙自在之家鄉，何可怕死。若一有怕死的心，便永遠在生死輪迴中受
苦，永無出苦的時期了。你若能出聲念，則小聲念。不能出聲念，則心
裡默念。耳朵聽別人念，心中亦如此念。又眼睛望著阿彌陀佛，<little>（即室
中所供的佛）</little>心中想著阿彌陀佛。有別種念起，當自責曰，我要仗佛力
<pb n="795"/>
生西方，何可起此種念頭，壞我大事。你若肯依我所說的念，決定會往
生西方，了生脫死，超凡入聖。永劫常受快樂，了無一絲一毫之苦事見
聞，又何有此種之疾病苦惱乎。儻心中起煩惱時，要曉得這是宿世惡業
所使，要壞我往生西方之道，要使我永遠受生死輪迴之苦。我而今曉得
他是要害我的，我偏不隨他轉。除過念佛外，一事也不念他。那就能與
佛心心相應，蒙佛接引，直下往生矣。好記我語，自可速得莫大之利益。

<h2>示殷德增母子法語二則民<little>（二十五年）</little></h2>
因果二字，遍攝世出世間一切諸法，罄無不盡。蓋不特佛教之所尚，
亦世法之所不廢也。其在儒書，早垂明訓。易云：「積善餘慶，積不善餘
殃。書云：「作善降祥，作不善降殃，豈非因果之謂耶。而春秋左氏傳所
載，一切奇奇怪怪，善善惡惡，皆因果之實錄。使後之人誦其書，按其
事，懍然於禍福之無常，報應之不爽。由有鬼神，戰兢惕厲，上智者固
能奮志時敏，聿修厥德，下愚者，亦知所畏懼，不敢為惡。故因果者，
實為維繫人心之大防，足以輔助王化所不及。乃世出世間聖人，平治天
下，度脫眾生之大權，亦古今國家治亂興衰之關鍵也。今日世道陵夷，
人心陷溺，所以至於此極者，皆由不明因果報應之理所致。因果之理不
明，其近因雖受新學說之影響，而其遠因實由宋儒闢佛有以釀成之也。
蓋自宋儒之說興，曰，鬼神者，二氣之良能也。曰，人死神亦飄散，雖
有銼斫舂磨，將何所施。曰，君子有所為而為善，則其為善也必不真，
何事談及因果。夫無所為而為善，只可以語上智之人。中人以下，必資
有所勸而後善。今曰無所為而為，是阻人向善之路也。聖人以神道設教，
幽贊於神明。原始反終，故知死生之說。精氣為物，遊魂為變，是故知
鬼神之情狀。今以鬼神為虛誕，是廢先王之教也。既死歸斷滅，無因果，
無報應，則一切逆惡之行，凡可以得逞其志者，有何所憚而不為乎。亂
天下而禍人類者，必自此始矣。彼程、朱、只知勉君子無所為而為善，
獨不慮小人無所畏而為惡耶。天下君子少而小人多，則程、朱、之言，
利天下也少，而害天下也多矣，可不恫哉。然程、朱、理學之說，多取
諸佛經，乃欲以此自雄，以得於人者，反謂人不我若。遂掩耳盜鈴，陰
奉而陽違，甚至不惜操戈以逐之，夫果何為而然也。曰，為門庭之見，
<pb n="796"/>
及欲配饗文廟耳。彼徒以門庭之見，而貽天下後世以無窮之禍患，此亦
程朱所不及料，而有心人所為深痛之也。夫程、朱、為有宋一代大儒，
其維護人倫綱紀之功，何可湮沒。而其立言，乃不免違悖先聖，貽誤後
世。吾人讀書尚古，可不深察乎哉。<little>（其二）</little>今欲昌明因果之事理，及
其實行之方法，必先從事於家庭教育。而家庭教育，又須以婦女為主體。
蓋世有賢母，方有賢子。伊古賢母，從事胎教，鈞陶於稟質之初，化育
於未生以前，而必期其習與性成也。如周之三太，<little>（太姜，太任，太姒。）</little>
陰相其夫，胎教其子，皆女中之聖人，實開周家王業之基。予嘗謂治國
平天下之權，女人家操得一大半。又謂教女為齊家治國之本者，即指克
盡婦道，相夫教子而言也。乃今之女流，多不明此義，而妄欲參政攬權，
思做大事，遂將家庭培植根本之道，置之度外。此真聚萬國九州之鐵，
也鑄不成此一個大錯，深可概也。培植家庭根本之道維何。即凡教子女，
必在於孩提之時，先須使知因果報應之說，則一切悖惡行為，自有所畏
而不敢為。講因果之書，莫善於感應篇，及陰騭文。此二書，能為之常
常講說，自有莫大之利益。蓋童蒙天性未漓，善言易入，幼而習焉，久
則成性，及既長而不可改也。正本清源，端在於此，故易曰，蒙以養正，
聖功也。今天下所以大亂者，皆由一班不明教育原理之父母，有以養成
之也。蓋既不能以胎教善其始，又不能以因果策其後，根本一壞，遂泛
濫而不可收拾。於是非孝無親之說，家庭革命之談，乃昌言而不諱。馴
至朋友則利交而貨賣，夫婦則獸合而禽離。廉恥道喪，天理絕滅，洪流
滔天，未知所屆。即起孔子釋迦於今日，亦無法以救之，岌岌乎殆哉。
然則將柰何。曰，挽救之道，唯有注重家庭教育，冀各為子女講明因果
之事理，以培植其根本而已。既植善因，必獲善果，庶將來人心丕變，
風俗漸淳，天下國家，其有太平之望乎。

<h2>答曲天翔居士問二十七則<little>（民二十一年）</little></h2>
<ask>問：</ask>弟子信佛之原因，以研究催眠術始。昔聞俗語云，九修天子十
修佛。以為十世方成，每恐半途而輟，則前功盡棄。早知當生成道，則
早即念佛矣。年已二十有七，甚悔發心之晚也。<little>（一）</little><rep>答：</rep>九修天子十
修佛，乃不知佛法者之妄說。知佛之人，絕不說此。淨土法門，乃仗佛
<pb n="797"/>
力了生死，皆須有真信切願，決定求於臨命終時，往生西方。若不仗佛
力，欲了生死，千生萬劫不能了者多多矣。<ask>問：</ask>相信淨心成佛，如催眠
術之必須沈靜，然後方有不可思議之現象。<little>（二）</little><rep>答：</rep>淨心念佛觀佛，
則易與佛相應。果有真信切願，定可往生，則漸次進修，必至成佛。且
勿謂現在淨心，即得成佛也。<ask>問：</ask>相信借仗佛力，如催眠之自己催眠，
則較被人催眠為難，故知自力不如他力。<little>（三）</little><rep>答：</rep>一切法門，皆仗自
力，斷惑證真，了生脫死。如跛夫自行，日難百里。淨土法門，仗佛慈
力，便可帶業往生。如跛夫乘轉輪聖王輪寶，一日遍達四洲，何可以催
眠之事以證。<ask>問：</ask>口念佛，心想佛，其所想之佛，是否與觀經之第八觀
同。<little>（四）</little><rep>答：</rep>觀想，須從十三觀起手作。否則境細心粗，難以成就。
或致用心不當，起於魔事。<ask>問：</ask>如遇危急時，勢不能一時兼誦各咒，應
以何者應用之。<little>（五）</little><rep>答：</rep>遇極危急之災難，但念觀世音聖號，為最省
心力，最有感應。<ask>問：</ask>如專誦佛號，其效力比咒如何。<little>（六）</little><rep>
答：</rep>佛號
與咒，功德同等，唯在至誠，方有感格。若心中先有一輕視佛號之心，
則便無利益。以不誠而又疑，致不得真利益也。<ask>問：</ask>唯心淨土，自性彌
陀，然則與西方之淨土、及佛，是否一而二，二而一。<little>（七）</little><rep>答：</rep>有唯
心淨土，方生西方淨土。若自心不淨，何能即得往生。縱逆惡罪人，以
十聲念佛即得往生者，由念佛之淨心，感生西方之淨土。世多以唯心則
無土，便是魔外知見。此種似是而非之邪見，居其大半，致念佛之人，
不得實益。尚自以為高明，而不知其為執理廢事，自誤誤人之邪見也。
由自性彌陀故，必須念西方彌陀，以求往生，漸進而可以親證自性彌陀。
儻單執自性彌陀，而不念西方彌陀，縱令真悟，尚未能即了生死。況說
此話者，皆是一班擔板漢脫空漢乎。一而二、系未成佛前之事。二而一、
乃已成佛後之事。<ask>問：</ask>生則決定生，去則實不去，生、去、皆何指。<little>（八）</little>

<rep>答：</rep>生則決定生，約事說。去則實不去，約理說。不知事理之所以然，
只好老實照事相做。否則必成執理廢事之邪魔外道。<ask>問：</ask>某命終時，忽
曰，淨土即在庭隅，然則此地即為淨土乎。<little>（九）</little><rep>答：</rep>此正是唯心淨土
發現之義。彼唯心淨土，乃彼一人之境。其餘皆是唯心穢土，何得以彼
所見為斷。<ask>問：</ask>誦經，是否在令自己生歡喜厭離心，抑另有其他作用。
<little>（十）</little><rep>答：</rep>汝誦經，只知求自己歡喜，可惜無邊妙義，被汝看得一文不
<pb n="798"/>
值。<ask>問：</ask>解第一義，指何。<little>（十一）</little><rep>答：</rep>解第一
義，即徹悟實相妙理，
唯心自性也。<ask>問：</ask>死後所存之性，與往生，及佛性，同異之點如何。<little>（十
二）</little><rep>答：</rep>一切眾生，生前死後之性，與往生之性，及佛之性，同而不同，
不同而同。言同者，以心性本體無二故。言不同者，以迷悟天淵懸殊故。
由有此義，故令人斷惑證真，以期親證此本同之心性也。唯其體同，而
在迷未證，故設種種法，令其反妄歸真，背塵合覺，以親證也。修法甚
多，唯念佛求生西方，為最易下手，最易成就。<ask>問：</ask>佛示修觀，正為後
世濁惡不善，五苦所逼之眾生設教。若以催眠之發現天眼通之說證之，
則現極樂國土，亦非難事，況尤為念佛求證之需要。何以勸人修觀者，
言其難耶。<little>（十三）</little><rep>答：</rep>催眠是術力，豈真有天眼通乎。真有天眼通者，

豈肯為人催眠乎。汝今既學佛，當專志學佛。現極樂國，唯心淨而念一
者能之。譬如磨鏡，磨之及極，自然發光。用術現，則心先不淨，念亦
不一，譬如以白粉涂鏡，望其發光，不知封蔽更甚也。<ask>問：</ask>修觀是否仗
佛力。十三觀內云：「無量壽佛，身量無邊，非是凡夫心力所及。然彼如
來宿願力故，有憶想者，必得成就。其別與參禪之點為何，較參禪易否。
<little>（十四）</little><rep>答：</rep>參禪唯究自心，念佛兼仗佛力。二法至究竟圓成，則全同。

當修持用功，則迥異。譬如登程，舟車各異，歸家是同。<ask>問：</ask>修觀者，
想乎、觀乎，抑觀想全用乎，取遠取近。<little>（十五）</little><rep>答：</rep>觀想二字，何可
分之為二，攝心而想，即是觀。汝認作二，則便成知一十，而不知其即
二五也。又觀想則何分遠近。<ask>問：</ask>每觀至少，須若干日。<little>（十六）</little><rep>
答：</rep>
汝將謂此一觀作幾天，又作彼一觀乎。不知佛雖說有十六，而最初即當
觀第十三，方為契理契機之修。<ask>問：</ask>初即想像者，非躐等乎。<little>（十七）</little>
<rep>答：</rep>既知前說，此可類推。<ask>問：</ask>初觀是一心想日，抑須默持名號。<little>（
十
八）</little><rep>答：</rep>觀與持名，原是一事。將謂作觀之時，便不能持名，不可持名
乎。<ask>問：</ask>坐則修觀，餘時持名，較專持一種，為優為劣。<little>（十九）</little><rep>
答：</rep>
有沈潛純粹之心，則修觀亦好，持名亦好。否則持名較穩妥，以心志浮
薄躁妄，作觀則多致魔事。<ask>問：</ask>觀見極樂國土，乃真淨土乎，抑假現，
象乎。<little>（二十）</little><rep>答：</rep>觀見之極樂，乃唯心所現。謂之為假，便是門外漢。

<ask>問：</ask>觀見極樂國土，及能聞法，是否為天眼通，天耳通。<little>（二十一）</little><rep>
答：</rep>
此是觀力所致。若天眼、天耳，不作觀，亦可見聞。<ask>問：</ask>有云見佛者，
<pb n="799"/>
乃心佛，非西方佛。若然，則往生時，心佛現前乎，抑彌陀佛來接耶。
<little>（二十二）</little><rep>答：</rep>臨終見佛，乃自心所感之佛，不得只歸於自心，而謂無
佛來迎之事。<ask>問：</ask>至十三觀時，此時可得隨意往生乎，抑必俟命終，方
可往生耶。<little>（二十三）</little><rep>答：</rep>業報未盡，何能即生。古亦有其人，然非可，

責之於一切人也。<ask>問：</ask>觀至見佛聞法時期後，每天再觀，仍須自初觀始
乎。<little>（二十四）</little><rep>答：</rep>作觀只取得力者作，何必從頭至尾，日日重習。佛
之說此十六種者，前則令人知極樂之莊嚴。後之九品往生，令人知所修
之因果。各觀既知，即觀佛一法中，即可圓觀諸觀耳。<ask>問：</ask>十四觀以下，
乃各品生者，既無境可現，令觀之意為何。<little>（二十五）</little><rep>答：</rep>此義已見前
說。<ask>問：</ask>上之往生者，似乎不是修觀者之往生。不知修觀者之往生，也
應如何著想。<little>（二十六）</little><rep>答：</rep>往生者，品位萬別千差，經中只以九品攝
之，汝何由而知其上者，非作觀之往生乎。須知人根不同，即一法而高
下懸殊，豈拘拘然於所修之法乎，蓋由彼各各心地中分也。文殊普賢等，
汝將謂用不著作觀乎。<ask>問：</ask>記數念佛，吸念六句，呼念四句，如何。心
既記數，又念佛，又須想佛乎。<little>（二十七）</little><rep>答：</rep>念佛記數，從一至三，
從四至六，從七至十，何定呼吸。汝系學煉丹運氣之人，故稍見一二字
相似於彼，即謂是彼之功夫。念佛記數，為妄心難制者設。能如是念，
如是記，如是聽，決定心漸調伏，此處誰令汝加一想佛二字乎。此系隨
便念，何論呼之與吸。呼吸若使之長久，則傷氣受病，不可不知。

<h2>示周餘志蓮女居士法語<little>（民二十年）</little></h2>
汝已七十多歲，不久就要死了。現在就要把一切事，通安頓好。心
裡頭除過念佛外，別無一件事掛牽，則臨終時，方可無掛無礙。若現在
還是樣樣放不下，看不開，則臨命終時，所有貪戀衣服、首飾、房屋、
子孫、之心，通通現前，如何能夠往生西方。既不能生西方，則汝一生
守節念佛，及所作種種有益之事，完全成了福報了。汝現在尚無智慧，
雖常精勤念佛，心中尚不決定求生西方。到了來生享福的時候，決定被
福所迷，便要造諸惡業。既造惡業，必定就要墮於地獄、餓鬼、畜生、
中受苦了。此種大苦，皆是現世念佛，不知決定求生西方之所感召的。
<le>光</le>憐憫汝，恐汝後來或成此種景況，故預為汝設法。汝若肯依我所說，
<pb n="800"/>
就不會因福得禍。現在雖很強健，就要做就要死了想。凡現在要穿的衣
服，留到穿。凡綢緞皮襖等貴重衣服，均分與孫媳等。首飾、臂釧、耳
墜、及金、銀、翡翠等，通通救濟災民，以此功德，迴向往生。若心中
見識小，捨不得振災，亦須分與女兒、孫媳、孫女等。自己身邊，決不
可留此種令人起貪戀的東西。所有存款，為防養老者，亦須交與孫子。
即田地契志等，亦須交代的乾乾淨淨。汝心裡除念佛外，不使有一點別
的念頭。連汝這個身子，也不預計死後作只麼樣安頓。連孫子重孫等，
都要當做素不相識之人，不管他們長長短短。只管念我的佛，一心盼著
佛來接引我往生西方。汝能照我所說的做，一切事通通放下，到了臨命
終時，自然感佛親垂接引，往生西方。若是仍舊貪戀一切好東西，及銀
錢、地畝、房屋、首飾、衣服，及女兒、孫、曾、等，則萬萬也不會生
西方了。西方既不生，則下世決有癡福可享。因享福而造業，定規一氣
不來，墮落三途。由惡業障蔽故，心識不明，縱有活佛來救汝，也救不
得了，豈不可憐可憫乎哉。願汝信我所說。則實為莫大之幸。

<h2>示馮右書居士臨終法語</h2>
汝病既重，但當一心念佛，求佛接引往生西方。此心若誠，必能滿
願。至於所有罪業，不必以此為慮。以果能極力至心求生西方，即可仗
佛慈力，帶業往生。譬如大石，裝於船中，即可由海此岸，以至彼岸。
須知佛力不可思議，法力不可思議，自性功德力不可思議。此三不可思
議，若無信願念佛之志誠心，則無由發現。有志誠求生西方之心，此三
種不可思議大威神力，即得顯現。如乘大火輪，又遇順風，不離當念，
即生西方。汝但深信我語，自然可滿汝願。今為汝取法名為慧脫，謂以
智慧，信願念佛，即得往生西方，脫離生死也。

<h2>江蘇吳縣佛教會通告各寺院僧眾巽言<little>（民二十三年）</little></h2>
大覺世尊，乘悲願以示生，本人心而立教。俾迷頭認影者，親見
本來面目，懷寶受窘者，頓獲原有家珍。故得三乘速證菩提，六凡同登
覺岸。此道傳天上天下，教布三千大千之所由來也。良由佛法者，心法
也。此之心法，生佛同具，凡聖一如。在凡不減，在聖不增。佛由究竟
<pb n="801"/>
悟證，故得福慧兩足，煩惑永亡，享真常之法樂，施隨機之大教。眾生
由徹底迷背，以致煩惑永熾，輪迥不休，如暗室之觸寶，反更受其損傷。
世間諸教，咸屬權說，契理契機，唯獨佛教。以故自漢以來，教傳東土，
歷朝欽敬，舉世尊崇。使無明因示果，俾世人敦倫儘分，以輔治道，識
心達本，令學者斷惑證真，以入聖流者，何能延至而今，仍復不墜厥緒
耶。況經三武之暴君，韓、歐、之拘儒，以及程、朱、陰奉陽違之闢
駁，仍復振興於世者，以其有大力王臣為之衛護，大德高僧為之宏揚故
也。清末，世風日下，國家無暇提倡，僧眾類多懈於修持，以致無正知
見者，各懷驅僧奪產之念。然以世亂日亟，有心人各群起而學佛，尚不
致於受大困厄。我同袍當念為佛弟子，當宏佛化，教化眾生，為世津梁，
報佛恩德。若自己尚不自勵，反資驅僧奪產者之根據，為在家精修者所
藐視，豈非自貽伊戚乎。人未有不願人恭維者，若不勉力修持，即是自
討下作。佛法非天魔外道所能敗壞，唯不遵佛教戒之僧能敗壞。譬如獅
子身上蟲，自食獅子肉。惟聖罔念作狂，惟狂克念作聖。人皆可以為堯
舜，人皆可以作佛，所貴者自勉耳。明末，蕅益大師，木瀆氏子，
天姿聰敏，少即隨母吃素禮誦。七歲讀書，以聖學自任，誓滅釋老，開
葷酒，作論數十篇闢佛。十七歲閱蓮池大師自知錄序，及竹窗隨筆，乃
不謗佛。後遂極力研究，二十四歲出家，徹悟自心，深入經藏。一生著
述數十種，均為古今不多見者。現有四川鄧奠坤，乃法政學堂畢業生，
狂悖特甚。民國初，專門毀壞佛教，無論神廟佛寺，悉率其徒黨拆毀。
後忽知非，力行改悔，來普陀求皈依。住上海居士林八年，精進修持。
前年滬戰，彼住林中，不驚不動。林前後左右，均成一片焦土，林中所
落大小炸彈，無一開炸。足見人能改過遷善，佛菩薩即為嘉獎而保護之。
吾人縱不如蕅益，亦豈不如奠坤乎。奠坤以罪大惡極之人，尚有如是感
應，吾人何可因循度日，不加勉力，如登寶山，空手而歸乎。近來政府，
每有明令，於中國佛教總會，令其誡飭僧伽，各守清規。須知僧為人天
師範，政府教飭，已失僧體。若猶夢夢，則後來之驅僧奪產，恐難苟免。
現本縣佛教會既已成立，大家都要一致進行，維持佛教大局，不可只期
自了。若佛教會無法維持，則欲自了者，不能了矣。是以各須認真修持，
以自尊重。現今在家居士，各務精修，及與研究。忍以堂堂比丘，反出
<pb n="802"/>
居士之下乎。有血性者，當為奮發。又當各出資斧，以助會務。會務與
己，休戚相關，譬如兩手兩足，互相為用。一不相輔，便難生活。<le>光</le>以
待死之粥飯庸僧，一生空過，尚慚愧懺悔之不暇，何敢於諸山各善知識
前獻醜。因主席道恆和尚，以<le>光</le>年老，所說人當見聽，祈為宣示由致。
雖自知無道德以服人，而一番為法門計慮之誠，諒必有所見許也。因將
佛教歷來景況，及近時情形，略為敘述。凡我同袍，祈各奮發大心，以
期上續佛祖慧命，下作眾生福田，俾佛法重興於危亡之秋，人民盡被夫
法化之益，則幸何如之。

<h2>題王宗懿女士書彌陀經弁言<little>（民二十四年）</little></h2>
世出世間諸法，無不以誠為本，諸修行人，更當致誠。誠則業障消
除，善根增長。凡誦經時，必須息慮忘緣，一心淨念，如對聖容，親聆
圓音，不敢稍萌懈怠疏忽之意。久而久之，自可潛通佛智，暗合道妙。
喻如陽春一到，堅冰自消。誠到極處，豁然貫通。此是看經念佛最妙之
法。汝能終身依此而行，其利益有不可名言焉者。宗懿誌之。

<h2>法雲寺佛教慈幼院規約書後誡勖諸生<little>（民二十一年）</little></h2>
天下事，均以誠為根本。誠之所至，金石為開。其成績實效，均資
於誠。慈幼院，自發起開辦以來，諸董事均秉濟貧恤孤之誠心，費盡精
力，為之籌畫。俾貧苦孤兒，同得成就正器，成家立業，用廣大同博愛
之風，以挽交欺相爭之世道人心而後已。諸董事具此誠心，故感劉院長
不以衰老為慮，親理院事，事無鉅細，一一調理適宜。由是諸教員，同
皆勵精教授。在院諸生，飽食暖衣，安住其中，務必發感激心，努力讀
書學藝，必期於不負院長、教員、董事，及施資善士之一番至意。果具
此心，則本立道生，其後之成家立業，品高行優，為社會所欽仰，可預
斷矣。然欲後來有成就，須從現在立志行事起。必須要忠厚勤慎，謙恭
和順，心口如一，隱顯不二，常懷慚愧，母自矜驕。朝暮至誠念佛，
以期消除宿業，增長善根。事事以誠為本，念念常省自心，則汝諸生之
成就，均不可量。何以故，以有本故。儻現在不發感激慚愧奮勇動學之
誠心，只期了事混光陰，便成孤負院長諸君之婆心。以無誠故，縱不折
<pb n="803"/>
福折壽，短命而死，亦是行肉走屍世咸厭棄之人。汝等須知好歹，各各
勉旃，則幸甚幸甚。

<h2>普勸敬惜字紙及尊敬經書說<little>（民二十四年）</little></h2>
人生世間，所資以成德達纔，建功立業，以及一纔一藝，養活身家
者，皆由文字主持之力，而得成就。字為世間至寶，能使凡者聖，愚者
智，貧賤者富貴，疾病者康寧。聖賢道脈，得之於千古，身家經營，遺
之於子孫，莫不仗字之力。使世無字，則一切事理，皆不成立，而人與
禽獸無異矣。既有如是功力，固宜珍重愛惜。竊見今人任意褻污，是直
以至寶等糞土耳，能不現生折福折壽，來生無知無識乎哉。又不但有形
之字，不可褻污遺棄，而無形之字，更不可褻污遺棄。孝、弟、忠、信、
禮、義、廉、恥，若不措之躬行，則成亡八字矣。八字既亡，則生為衣
冠禽獸，死墮三途惡道，可不哀哉。字為世間至寶，非金、銀、珠、
玉、爵位、可比。以金、銀、珠、玉、爵位，皆由字而得，使世無字，
則金、銀、珠、玉、爵位，亦無由而得矣。字之恩德，說不能盡。敬惜
書字，福報甚大。宋朝王文正公之父，極其敬惜字紙。後夢孔夫子以手
按其背曰，汝何惜吾字之勤也，當令曾參來汝家受生，顯大門戶。後生
子因名王曾，連中三元，為名宰相。沒後謚文正公，封沂國公。後世凡
科甲聯綿，子孫賢善者，悉山先世敬惜書籍，及與字紙中來。近世歐風
東漸，不但普通人不知敬惜書籍字紙，即讀書儒士，亦不恭敬書籍，及
與字紙。或置書於坐榻，或以書作枕頭。或大怒而擲書於地，或抽解而
猶看詩書。不但大小便後，概不洗手，即夜與婦宿，晨起讀書，亦不洗
手。每每以字紙揩拭器物，猶以敬惜為名而焚化之。故致普通人無所取
法，而垃圾裡，毛廁中，街頭巷尾，無處不是字紙遍地。舟車行人，
每以報紙鋪坐處。出外婦女，率用報紙包鞋襪。種種褻瀆，不堪枚舉。
以故天災人禍，相繼降作，皆由褻瀆天地間之至寶所致。不知此字紙中，
皆有天地日月之字，聖賢經書之文。以此種至極尊貴之物，視同糞土，
能不折福壽而現受其殃，貽子孫以愚劣之報乎。吾師前文，已包括其大
致。猶恐舉一而不悉反三，故又擇其人所易忽者重言之。以期有心世道
之人，展轉勸化，同皆敬惜書字。則富壽康寧，現身獲箕疇之五福。聰
<pb n="804"/>
明叡智，後裔納伊訓之百祥矣。<little>（陳先善述）</little>

<h2>三餘德堂名說<little>（民二十年）</little></h2>
甯子德晉，以己之三餘堂求開示，冀即世間法，貫通佛法，俾後
世子孫，各守敦倫修心之道，以行自利利人之事云。餘曰，三餘二字，
不過誡其勤敏力學，勿曠時日，一刻千金，失則莫由再得耳。宜加一德
字，則意義深長。餘者，如易積善餘慶，積不善餘殃，乃悠久不息，永
傳不朽之謂。世間無一法能久常，唯立德立功立言者，方永傳後世而垂
久常。然樹此德業，談何容易。今教汝下手易而成功高，用力少而得效
速，雖無彼建樹之本領，其利益當可大過彼上。所謂篤修敦倫儘分，閑
邪存誠，諸惡莫作，眾善奉行，戒殺護生，愛惜物命，廣行方便，利益
一切。真為生死，發菩提心，以深信願，持佛名號，決定求生極樂世界。
以此自行，復以化他。凡內而父母、兄弟，妻子、眷屬，外而鄉黨、鄰
裡，親戚、朋友，皆以敦倫儘分，及念佛求生等相勸。俾彼等同於現生，
優入聖賢之域，及至臨終，高登極樂之邦。論事績，則彼勝於此者甚大。
論利益，則此勝於彼者實深。良以一則專主世間法，一則兼主出世法。
一則只益色身，一則並益慧命。此世法兼出世法之三餘德也。及至往生
西方，見佛聞法，悟無生忍，則法身、般若、解脫、三德秘藏，由分證
以至究竟圓證，方為究竟三餘德也。此之三德，豎窮三際，橫遍十方，
亙古亙今，不遷不變，在凡不減，在聖不增，但以迷而未悟，不能得其
受用耳。法身德，即吾人不生不滅之本性。般若德，即吾人離念常知之
正智。解脫德，即吾人淨無瑕類之淨行。此之三德，悉不相離，約義分
三。實則一尚不立，何況有三。是名究竟三餘德。若非宿種善根，窮劫
莫聞斯義。即世間倫常孝弟等法，以修佛法，即出世了生死法，以導引
倫常孝弟等法。猶如山巔起塔，低地掘井，其得則同，其用功大有難易
相殊之相焉。果能依之而修，則其利溥矣。

<h2>宗道名說<little>（民十九年）</little></h2>
未坐兒．法名宗道．此名即作畢生之稱呼．不必更起乳名、冠名、并字、與號也。
何以故．欲其顧名思義以自淑．復以表率一切也。宗者．本也．主也。
<pb n="805"/>
道者．即吾人所同具之性．與所應盡應行之法也。性．即佛性．由迷而未悟．遂成眾生。
今以此性為宗．則主得其權．舉凡貪瞋癡之妄念．自不至於相挾縱暴．以欺主而作禍也。
所應盡應行之法者．即父慈、子孝．兄友、弟恭．夫和、婦順．主仁、僕忠。
此八者．雖屬八人．實一人無不咸具。既有其職．當盡其分．則自無家庭不睦．
與兒女失教之虞。又須懲忿窒欲．閑邪存誠．諸惡莫作．眾善奉行。
則於鄉里作一表率．咸可相觀而善矣。又須志誠念佛．求生西方．自行化他．
同生淨土．親證本具佛性．宗道之名．方得其實也。願常以此教之。

<h1>疏</h1>
<h2>普陀山普濟寺浚蓮華池募緣疏<little>（民二十年代作）</little></h2>
普陀名山，乃大士示跡之勝地。普濟禪寺，實國民祈福之道場。由
是歷朝欽敬，舉世尊崇。佛殿經樓，傑出於雲霄之外。皇文御碑，輝煌
乎瀛渤之中。善信之沐恩報德者，不憚梯山航海之勞。中外之冀覺希真
者，各申竭誠盡敬之悃。但以殿宇廣大，寺產淡薄。歲修之需用實繁，
僧眾之道糧甚鉅。向以專維持乎此，故置蓮池於不暇顧。中池尚滿池生
蓮，然泥深水淺，亦非久長之計。西池已作菜園，已經復掘作池。東池
最大，約有十畝，淤泥充滿，直成草灘。不慧承乏住持，愧無才德。竊
思前人開此，豈直為美觀乎，蓋欲表示西方之景象，令暫來常住諸人，
經行於蓮華池畔，神游於極樂國中。果能淨念相繼，決定臨終往生。實
為助道之勝緣，洵屬宏法之急務。擬將中東二池，通皆浚掘。東池之岸，
用石砌墈，上立水泥欄杆，用示防護嘉致。則十畝方塘，一鑒洪開，
得源頭之活水，現雲影與天光。使南參上士，東請高人，經行於四邊階
道，契悟乎一念淨心，其所關係，豈淺鮮哉。然缽如懸磬，斧柯在人。
懇祈諸大護法，同發成美之深心，各捐無盡之嘉寶，則即財施以成法施，
事一舉而益兩得矣。其為功德，何能名焉。

<h2>贛州壽量寺重興緣起疏<little>（民二十二年）</little></h2>
實際理地，歷塵劫而不變不遷。佛事門中，隨因緣而有興有敗。雖
否極泰來，屬於天運。而革故鼎新，實賴人為。昔世尊將入涅槃，以法
道付囑國王大臣，令其護持流通，蓋預鑒後世法弱魔強，非仗有權力
<pb n="806"/>
之偉人，保綏禦侮，則人天眼目，如來慧命，或幾乎息矣。壽量寺者，
贛州千五百年之古道場也，當蕭梁時，防禦使盧光禂，為僧道成所建。
初名盧興延壽，尋改聖壽。至宋祥符間，真宗特敕賜今名。元、明、清、
來，代有興復。至清光緒間，忽罹回祿。民國四年，又遭洪水。致莊嚴
佛剎，竟成坵墟。唯丈六鐵觀音像，巍然無恙。地方正紳，請光孝寺大
春和尚，兼任住持。遂與住僧德森大師，竭力經營，建觀音殿。後大春
去世，德森離贛。繼住僧無狀，致市政公署，視為廢地，擬改菜市場，
開馬路。當地緇素，通知德森，因函請各界偉人，展轉懇求保護。幸蒙
軍事委員會蔣委員長，及廣東陳總司令，與餘軍長，均電駐贛李師長旋
空先生，設法保存。中國佛教會，亦一再函電祈李師長維護，兼遴選妥
人，前往負責，規畫整理。李公遂令取消前議，且願護持，令速恢復。
而當地士紳劉君汲甫等，力任斡旋，並願作後盾，助成興復。蓋法道
之興，各有因緣，不因經此風潮，則此寺殆將湮沒矣。唯現今時值末法，
人根陋劣，匪仗彌陀大誓願力，往生西方，孰能現生斷盡煩惑，了脫生
死。是故此次恢復，專修淨土法門，並附設居士林，流通處，俾當地人
士，咸知出五濁，登九品之要道。與敦倫常，盡己分，知因果，慎修
持之良謨。如是則蓮社啟而宗風丕振，禮教興而國運昌明。庶可副古人
建剎命名之意，亦可慰諸公一番保護維持之熱心也。但以寺無恆產，僧
無積儲。祈不慧代為疏引，用懇諸大護法，及各善信，發菩提心，行方
便事，輸金輸粟，轉勸轉募。俾含空寶殿，指日成功。滿月金容，經劫
常住。淨宗興行，人知出苦之道。因果彰顯，群趨希聖之途。將見佛天
雲護，吉慶駢臻，家門清泰，人眷平安。富壽康寧，現身獲箕疇之五福。
蘭桂芬芳，後裔納伊訓之百祥。唯冀同發隨喜，共登芳銜。

<h2>郃陽東鄉趙家村觀音寺募修葺殿宇聖像疏<little>（民二十四年）</little></h2>
觀音大士，誓願弘深，法界眾生，等蒙攝受。善根未種未熟未脫
者，令其即種即熟即脫。應以何身得度者，即現何身而為說法。良由大
士無心，以眾生之心為心。大士無境，以眾生之境為境。故遇迷昧自心
者，為說法語巽言令開悟。遇遭諸險難者，為現橋梁人士令脫離。以大
士久成佛道，悲願無盡，故致如皜月之印千江，猶陽春之育萬卉，有不
<pb n="807"/>
期然而然者。由茲咸感佑護之洪恩，故處處各為立廟而供奉焉。邑東趙
家村觀音寺，原名觀音院，見明天啟二年，邑生員盧祥興碑記。後人於
前增建佛殿，改為儒東寺，然此二字，於法道既未表深意，於見聞又難
令種善根。況當此災禍頻遭之時，若不揭出觀音聖號，令人民稱名脫苦，
不但孤負大士洪慈，亦深孤負當日立觀音院者之深心，以故改為觀音寺
焉。寺之建築，三門一座，內供二金剛。佛殿一座，供釋迦、藥師、彌
陀、三佛，傍侍迦葉、阿難。佛殿後韋馱殿一座，兩邊配殿二座，東關
帝，西伽藍。正中觀音殿一座，中供觀音，傍侍善財、龍女，兩邊十八
羅漢。按此形勢，足知佛殿在後添修也。吾邑自乾嘉後，佛學絕響，外
道亦無。近來飢饉薦臻，兵匪屢擾，人民苦極，思樂不得。各種外道，
乘機而來，門庭雖各不同，總以煉精、氣、神，求成仙，為天帝之臣佐
而已。初李仙濤商上海，聞法歸依。及歸，請若干經書，以饋郃、澄、
朝、有學識之知交。於是方知淨土法門，為佛法中之特別法門。下手易
而成功高，用力少而得效速。仗佛慈力，即生便可了生脫死，校彼仗自
力以了生死者，其難易奚啻天淵懸殊也。今夏由甘回裡，於四月八日，
詣觀音寺禮佛。見其殿宇凋敝，聖像殘剝，欲稍事修葺，以力不能勝為
憾。至蘇祈<le>光</le>作疏，以呼將伯之助。<le>光</le>謂當此災禍頻興，人民困
苦之時，
怨無幾肯施捨者。且持予疏，令一切人看，即一文不出，亦可令彼種
即生了脫之善根。況念大士恩，當必有隨分隨力以助者。所募之款，多
則大修，少則小修。即一圓亦無，予疏亦不徒作，汝募仍有大功。何也，
以由閱此疏，知觀音度眾生之洪恩，念佛了生死之大法。將見後之相繼
而起者，多難勝數也。又何必執一時一處以為報恩宏法雲哉。

<h2>揚州江都揚善壩蓮修精舍募建大殿疏<little>（民二十三年）</little></h2>
淨土法門，三根普被，利鈍全收。下手易而成功高，用力少而得效
速。不斷惑業，得預一生補處。即於現世，定出六道輪迴。以其為禪、
教、律、密、一切諸法之歸宿，三世諸佛圓滿菩提之要道故也。江都揚
善灞，當明末時，覺根和尚，開一淨土道場，專修念佛三昧。嗣後屢有
高人住持，以故法道久而不替。清咸同間，兵燹之後，寂山和尚，派
人料理，近交其徒智定住持。恪守舊規，不涉外緣。去年洪水為災，殿
<pb n="808"/>
堂寮舍，同付東流，大殿牆壁，一無所遺。當殿塌時，有三巨木，翼蔽
佛龕，隨即漂去。佛龕被水沖壞，亦隨流去。水淹佛膝，八尺金身之西
方三聖像，係香樟所雕，及與蓮座，經此撞擊，一毫無損。足見大水乃
眾生惡業所感，而佛像值此極大之衝激，仍舊巍然。殆以普示一切眾生，
令其歸命投誠，冀得往生西方，了生脫死，超凡入聖也。水退之後智
定先蓋一茅篷，俾佛像不被日曬雨淋，而修殿一事，徒嘆柰何。幸江都
縣長楊君，財政局長葉君，公安局長陳君，建設局長李君，及江都紳
耆，各見如此奇異，同為出資贊助，令其恢復古道場，為地方人祈福之
所。由是智定求予疏其源委，以便懇祈十方檀越。<little>（下略）</little>

<h2>杭州南天竺演福寺募修大殿並各殿堂寮舍疏<little>（民十八年）</little></h2>
觀世音菩薩，於無量劫前，早成佛道，號正法明。但以慈悲心切，
度生情殷，故復不離寂光，垂形九界，隨類逐形，尋聲救苦，種種方便，
度脫眾生。所謂善根未種未熟未脫者，令其即種即熟即脫。應以何身得
度者，即現何身而為說法。由是在處皆立道場，而天竺最為顯著。以杭
州素稱佛國，人民善根深厚，致菩薩異常靈感也。南天竺演福寺者，隋
開皇十五年，陳仲寶所建，請真觀法師開山。法師錢塘世家范氏子，幼
出樊籠，智由天縱，深入經藏，徹悟自心。初謁天台智者大師，大師待
以同門之禮，可以想見其道德悟證之高深也。及住此寺，常講法華，法
道之盛，少與相等。故時人語云，天竺有真觀，當天下一半。自後滄桑
迭變，興廢不一。至宋理宗淳佑八年，復得重興，賜額為崇恩演福禪寺。
以至元朝，代有高人。而蒙潤法師，住持六年，大宏臺數，及與蓮宗。
法師禮誦勤苦，世少等倫。初出家時，禮伽藍神，像即崩倒，非有遠本，
其能然乎。迨至明末，一經兵燹，遂成荒墟。附近之民，據為已業，已
二百餘年矣。民國五年，虎跑法輪和尚，因觀誌書，始知原田。欲保存
古跡，志圖恢復，訪諸耆老，得其原基，以三千圓，贖回一十餘畝，隨
即搭一茅篷，派人經理，以待機緣。至十二年，佛緣大師，始為接管。
晨夕禮誦，冀有乘大願輪者，為之布金，重興淨土橫超道場。<little>（下略）</little>

<h2>募建永年祈禱普利會疏</h2>
<pb n="809"/>
<little>（民十八年，代王一亭居士等作。後因明覺師旋逝，未行。）</little>
竊以世界本清寧，由情見互異，而遂成棼亂。天心原慈善，因眾生
惡感，而屢降災殃。是以近多年來，刀兵、水旱，飢饉、疾疫，頻頻降
作，民不聊生。然既同生天地之間，可不以民胞物與為懷。是以敝同人，
多年以來，凡各處種種災患，悉各盡其棉力，為之振濟。此蓋愍其現在
之苦荼，而為之設法者。又死者魂無所歸，久則成厲。若不設法超薦，
則何慰此等孤魂於泉下。故必於每年，特建道場，以濟孤魂，而祝太平。
此蓋預息將來災殃之急務也。向者祈禱，未定何處，隨意舉行，以施濟
度。竊念觀音大士，誓願宏深，普陀名山，為應化地。明覺和尚，又為
真實舉行公益之僧。茲擬委彼，在彼本庵，於三月清明之期，念觀音
聖號七日，圓滿之日，特放施食，七月，則念地藏聖號七日，施食七堂。
冬至，則念彌陀聖號七日，至圓滿日，施食一堂。每次均請四十八僧。
以此功德，超度一切刀兵、水旱、飢饉、疾疫、而死之孤魂。俾彼各得
往生善道，庶不至為厲而作凶，從茲人民安樂，天心順適。雨暘因之
時若，蟲蝗由是不生，則物阜民康，天下太平矣。又願軍民長官，各各
福壽增崇，吉祥蒞止。備膺箕疇之五福，同納伊訓之百祥。以此福德，
撫育吾民，大同之風。重見今日。凡我同倫，願各贊襄。

<h2>禮念觀世音菩薩求子疏<little>（民二十九年庚辰季春作）</little></h2>
伏以觀音大士，誓願洪深，法界有情，等蒙攝受。善根未種未熟未
脫者，令其即種即熟即脫。應以何身得度者，即現何身而為說法。良由
大士無心，以眾生之心為心。大士無念，以眾生之念為念。故得慈起無
緣，悲運同體。如皜月之普印千江，若陽春之遍育萬卉。遍塵剎感，
遍塵剎應，無求不遂，有願皆從也。<little>（弟子□□□）</little>同<little>（室人□□□）</little>

痛世道之危岌，愍人心之陷溺，愈趨愈下，了無底止。仰冀大士賜我
福德智慧之子，以期將來窮則獨善，以倡導於一鄉。達則兼善，挽狂瀾
於既倒。特立三約，以為先容。一保身節欲，二敦倫積德，三胎幼善教。
勉行此三，以期無負大士之洪慈也。又祈四海內外，一切同人，咸息惡
心，咸發善念。咸生福德智慧之子，咸體普覆並載之仁。視鄰邦如手足，
以天下為一家。互相維持，不相侵暴。以期上慰乾父坤母之洪恩。下符
<pb n="810"/>
與天地併稱三纔之人名。轉大亂為大治，普天同慶。暢佛化於兩間，萬
國咸寧。唯願菩薩，普施無畏，愍我愚誠，滿我所願。<little>（□□）</little>年<little>（□）</little>

月<little>（□□）</little>日<little>（弟子□□）</little>百拜上呈求子三要第一保身節欲
，以培先天。
第二敦倫積德，以立福基。第三胎幼善教，以免隨流。此三要事，務期
實行。再以至誠，禮念觀世音，求賜福德智慧光宗華國之子，必能所求
如願，不負聖恩矣。第一保身節欲，以培先天者。若不節欲，則精氣薄
弱，必難受孕。即或受孕，必難成人。即或成人，以先天不足，決定孱
弱。既無強健勇壯之身力，亦無聰敏記憶之心力，未老先衰，無所樹立。
如是求子，縱菩薩滿人之願，人實深負菩薩之恩矣。第二敦倫積德，以
立福基者。欲生福德智慧光宗華國之子，必須敦倫儘分，孝親敬長，善
待眷屬，愍恤僕使，此行之家庭者。至於鄉黨親朋，俱宜和睦勸導。俾
老者善教兒女，幼者善事親長。常以敦倫儘分，閑邪存誠，諸惡莫作，
眾善奉行，戒殺護生，吃素念佛，願生西方，永出苦輪。普為同人，懇
切演說，令培出世之勝因，咸作守道之良民。能如是者，一舉一動，悉
益自他，一言一行，堪為模範。所生之子，必能超群拔萃，大有樹立。
菩薩固能滿人之願，人亦可慰菩薩之心矣。第三胎幼善教，以免隨流者。
古昔聖人，皆由賢父母之善教而成，況凡人乎。若求子者，肯用胎教之
法，其子必定賢善。從受孕後，其形容必須端莊誠靜，其語言必須忠厚
和平，其行事必須孝友恭順。行、住、坐、臥，常念觀音聖號。無論出
聲念，默念，皆須攝耳而聽，聽則心歸於一，功德更大。若衣冠整齊，
手口洗漱，出聲念默念，均可。若未洗漱，及至不潔淨處，並睡眠時，
均須默念。默念功德一樣，出聲於儀式不合。若至臨產，不可默念。以
臨產用力送子出，若閉口念，必受氣窒之病。產婦自念，家屬皆為助念，
決定不會難產，亦無產後各種危險。果能如此謹身、口、意，虔念觀
音，俾胎兒稟此淳善正氣，則其生也，定非凡品。及兒初開知識，即與
彼說因果報應，利人利物者必昌，害人害物者必亡。須知利人利物，乃
真利己。害人害物，甚於害己。作善必得善報，作惡必得惡報。及說做
人，必須遵行孝、弟、忠、信、禮、義、廉、恥、之八德，方可不愧為
人。否則形雖為人，心同禽獸矣。不許說謊，不許撒<little>（）</little>，不許拿
人什物，不許打人罵人，不許遭踐蟲蟻、字紙、五穀、東西。舉動行為，
<pb n="811"/>
必期於親於已有益，於人於物無損。又須令其常念觀音聖號，以期消除
惡業，增長善根。幼時習慣，大必淳篤，不至矜已慢人，成狂妄之流類。
如此善教，於祖宗則為大孝，於兒女則為大慈，於國家社會則為大忠。
餘常謂治國平天下之權，女人家操得一大半者，其在斯乎。其懿德堪追
周之三太，庶不負稱為太太云。願求子者，咸取法焉，則家國幸甚。附
記禁忌，免致禍害。凡求子者，必須夫婦訂約，斷欲半年，以培子之先
天。
待婦天癸儘後一交，必定受孕。天癸未盡，切不可交，交必停經，
致成帶病，頗有危險。又須吉日良夜，天氣清明。大風大雨，雷電
震閃，亟宜切戒。禮記，月令，季春，先雷三日，遒人以木鐸巡於道路
日，雷將發聲，有不戒其容止者，生子不備，必有凶災。古聖王痛念民
生，特派官宣佈此令，又復著之於經，其天地父母之心乎。遒人，宣令
之官。木鐸，即鈴，振鈴俾眾咸聽也。巡，行也。道路，城市街巷，
及鄉村也。容止，謂房事。不備，謂五官四肢不全，或生怪物。凶災，
謂其夫婦，或得惡疾，或致死亡。既受孕後，永斷房事，所生兒女，必
定身心強健，福壽深長。孕後交一次，胎毒重一次，胞衣厚一次，生產
難一次。孕久若交，或致墮胎，及與傷胎。茲因浙江永嘉張德田居士，
愍念世道人心，愈趨愈下。於去秋，函祈<le>光</le>作禮念觀音求子疏，並說
其保身、積德、善教等法，以期所生之子，皆為賢善，庶可漸臻太平。
<le>光</le>屢以老辭，彼屢次懇求，情難再欲，為作簡疏，及與三要，以塞其責。

<h1>跋</h1>
<h2>蓮宗正傳跋<little>（民十八年）</little></h2>
法雨涓滴錄一書，於臨終助念，及洗沐、換衣、哭泣等，破壞正念
之利害，頗有發明。周師導之母，幸得助念之力，故得正念昭彰，現諸
瑞相而終。由是彼昆季石印數百冊，以送遠近有緣者。今又以母所遺資，
印蓮宗正傅一萬冊，以結淨緣。冀其母未往生則即得往生，已往生則高
增品位。因將此錄，附於其後，翼一切人，咸知助念，及破壞之利害。
庶不至以愛親，及愛兄弟、妻子、眷屬者，背道而馳。以愛戀之心，行
損害之事，尚自以為吾於亡者，能盡其職。但以凡夫知識陋劣，未聞
<pb n="812"/>
佛法，所有損益，人孰得知。此書傳佈遐邇，庶一切正信念佛者之父母、
兄弟、妻子、眷屬，生則深種善根，沒則神超淨土。此法乃唐善導和尚
所發明，謂平日不念佛者，依此助念，亦可往生。善導和尚，彌陀化
身，是知此法，利益宏深。普願見聞，咸生正信，展轉勸導，功德無量。
待己臨終，決定有助念之人。何以故。以如是因，感如是果，因果兩各
相符故。

<h2>印送淨土五經跋<little>（民二十六年）</little></h2>
梵網經云，汝是當成佛，我是已成佛，常作如是信，戒品已具足。
華嚴經云，一切眾生，具有如來智慧德相，但因妄想執著，不能證得。
若離妄想，則一切智，自然智，無礙智，則得現前。是知眾生心性，與
佛原同，心佛眾生，三無差別，只為迷悟之分耳。奈眾生迷而不覺時，
雖具有豎窮三際，橫遍十方，廣大圓滿之佛性，全被塵勞埋沒，反承此
佛性功德之力，起惑造業，毀謗三寶，自害害他。正如流泉潛隱地中，
全不覺知，必須時節因緣為之啟發，方能逐漸開明。所以古今來許多有
力偉人，幼時迷昧，專以毀謗佛法為能事。及閱歷漸深，遇境逢緣，翻
然覺悟，從而皈依三寶，實力奉行者，亦不可勝數。足徵佛法廣大，實
即一切眾生本具之心法也。江西吉安吳南浦居士，本宿根深厚，自少
經商滬？，心存慈善。柰全不知佛法，反目信佛為迷信。其室人張氏，
雖具信心，而又不識邪正，從而相勸，亦難啟發。民國二十年，被匪綁
至匪窟，愁苦交迫，尋思無計，遂憶及張氏勸信佛法之語，因而望佛慈
救，冀出匪窟。詎知佛法不可思議，佛慈如母憶子，感應道交，捷如桴
鼓。忽來巡捕，為救旁人之票，誤走地方，即將伊救出，不費分文安然
脫險。乃知佛法有靈，略啟信心，遂往普陀等處進香禮佛。二十二年，
與室人張氏，偕一子，乘汽車，行至途中曲處，忽一西人少女，從旁橫
來，適與車撞，被車橫壓，僕跌車下。伊父子三人，嚇得魂不附體，汗
流浹背，意謂此女已成三段。急念觀世音菩薩，以期佛慈加被解救。及
停車下看，但見該西女，仰臥車下，恰在四輪當中，隨車拖走數十步。
一時巡捕市民雲集，該女父亦尋至。將女援起，只見其滿臉通紅，了無
傷痕。旋經檢驗，毫無損傷，女即隨父而去。居士經此二險，大啟信心，
<pb n="813"/>
二十三年，特來向<le>光</le>求授皈依，遂為取法名曰慧雲，張氏法名曰慧賢，
繼而進受五戒。從此信心真切，精進修持，復在靈巖各處廣作功德。又
數男名下，連得數女孫，艱於男孫。至二十四年，適居士六十壽期，長
兒媳逐生一麟兒。各親友群相道賀，居士因已長齋奉佛，則自己壽誕，
及孫兒彌月，皆用素筵，毫不動葷，以為戒殺吃素倡。今復以千圓印淨
土五經，贈送結緣，請<le>光</le>述其信佛因緣而為之跋。普願未發信心者，見
聞起信，已發信心者，因而增長。必期人人信佛，同生西方，同圓種智，
以慰諸佛普度眾生之本懷焉。

<h2>成復初懺悔文跋<little>（民二十五年）</little></h2>
因果者，聖人治天下，佛度眾生之大權也。人若知因果，自可格除人
欲，遵循天理，以復其本具之良知。則誠意、正心、修身、齊家、治國、
平天下之事，皆由此而擴充發現矣。佛法者，世出世間諸法之根本也。
自後漢入中國，千八百餘年，由聖君賢相，通人達士之護持提倡，得以
遍佈中外。其間雖二三暴君拘士，闢駁毀除，然皆仰面唾天，適足自污。
宋之程、朱，閱佛大乘經典，親近禪宗知識，以期竊取其義以自雄。由
未遍閱諸經，遍參各宗知識，遂竊取佛經全事即理，及宗門法法頭頭會
歸自心之義，以釋儒經，竟成執理廢事之邪見。如曰，天，即理也，豈
真有冕旒而王者哉。鬼神者，二氣之良能也，人死之後，形既朽滅，神
亦飄散，縱有剉斫舂磨，將何所施。又神已散矣，令誰託生。初由執理
廢事，繼成斷滅頑空。於是大張已見，深闢佛法。謂佛所說，三世因果，
六道輪迥之事理，乃為騙愚夫婦奉教之根據，實無其事。此後凡屬理學，
皆偷看佛經，皆力闢佛法。不究道之根本，徒以門庭固執。從此治心、
治身、治國、治世、之法，但存皮毛，了無根本。歐化一至，靡然風
從，竟成廢經廢倫，爭地爭城，慘不忍聞之現象，為自有生民以來之大
亂。究其根原，皆由闢因果輪迥之學說以釀成之。自程朱以後，學者凡
天姿聰明，無不受此遺毒。舉皆自命衛道，而不知其畔道也大矣。致大
多數人，畢世無由聞道。亦有始陷覆轍，後痛改悔，自愍愍他，自傷傷
他，欲以已之迷執，作一切人之殷鑒，如甘肅秦安，成復初者，又復何
限。按其子淨念書云：「家嚴自十六七歲，即受程朱遺毒，以闢佛老為己
<pb n="814"/>
任。惜所居偏僻，佛經殊難一見，又無宏法高僧，超格達士可親近，遂
以程朱所說，為千古不易之定論。輒依其說以闢佛老，實絕不知佛老之
所以。由其妄闢佛老，並將素所崇奉儒教真正宗旨，亦復迷昧。幸宿
植善根，天鑒愚誠，俾其病困多年，以期自反。初則猶謂天道無知，繼
則大悟已見悖謬。從茲痛改前非，力修淨行。效了凡之立命，法淨意之
革心。雖得心地光明，仍舊目睛昏翳。<little>（民十六年，右目起翳，不能睹
物。至二十年，左目亦然。乃與其子，極力懺悔。其子，刺血畫佛，以
硃寫經。彼自作文發露，遂得目能見物。）</little>方知不暴已過，終難消業，
儻陳宿愆，尚堪利人。因茲作懺悔文，印送同人，以自己之迷悟，作來
哲之法戒。祈<le>光</le>作跋，翼廣流通。因略表受病之原委，期有心世道人
心者，同挽頹風，同敦儒行，同修淨業，同沐佛恩。同格人欲之幻物，
同致本具之良知。庶可明明德以止至善，持佛號以生西方。岡念作狂，
克念作聖，以身作則，普度群迷者，其在斯乎。

<h1>緣起</h1>
<h2>涵江三江口仙慶寺淨業社緣起<little>（民二十年）</little></h2>
念佛一法，乃佛法中之總持法門。三根普被，利鈍全收。上之則等
覺菩薩，不能超出其外。下之則逆惡凡夫，亦可預入其中。語其淺，則
婦孺均能修持。語其深，則聖哲莫能瞭解。而且於在家善信，最為合機。
以孝養父母，奉事師長，慈心不殺，修十善業，如來稱為三世諸佛淨業
正因。故凡念佛之人，必須於家庭倫常中，各盡其分。所謂父慈、子孝，
兄友、弟恭，夫和、婦順，主仁、僕忠者是也。又須懲忿窒欲，閑邪存
誠，諸惡莫作，眾善奉行。而修善去惡，尤須在起心動念處，認真省察，
篤實擴充而克除之。戰兢惕厲，毋或怠忽，是為善人。善人念佛，方能
得念佛之真實利益。如基址鞏固，萬丈高樓，自可隨意建造矣。現今世
道人心，陷溺已極，總因不講盡誼儘分之道，福善禍淫之理。至於六道
輪迥之事，念佛往生之法，更無從得聞。以心不注重於道德仁義，因
果報應，縱聞亦不生信。以是之故，釀成大劫，天災人禍，頻頻降作，
殺機彌漫，民不聊生。其有具懮世之心，欲為挽救者，咸皆提倡佛學，
而修念佛法門。以此法，實為佛法中最易修持，最易成就之法，如人習
<pb n="815"/>
射，以地為的，發無不中。此法仗佛慈力，但肯依教修持，無一不成就
者。是故各當皈依三寶，受持五戒遵行十善，以淨身、口、意、三業。
生信發願，念佛聖號，求生西方極樂世界，以期了生脫死，超凡入聖。
如是之人，生為聖賢之徒，沒登極樂之國。展轉勸導，相觀而善，何難
弭災息禍，修德膺福。敦本重倫，移風易俗，以迄天下太平，人民安樂
也。由是言之，念佛一法，豈非振興民力，輔弼政教，不據位而化民，
不資刑而息惡之根本法輪乎。願具挽劫運之心者，同皆入社。有道遠
者，及職務縈身，或青年婦女，不便來社者，均可在家攝心淨念。特設
淨業社者，不過為提倡演說之機關而已。日常念佛，固屬在家中修持之
事，不可不知。社址設仙慶寺，每月某日，同來念佛。念畢，請通文理
者，講演念佛之章程利益。並居家教育兒女之規矩利益。又備有淺近念
佛修善各書，有欲看者，按本請看，並不多取分文。復以此資，請書備
閱。大家果能群起興行，則世道人心，自然淳善，天災人禍，無由降作
矣。此實為國、為民、為社會、為家庭、之最上善策也。願見聞者，
同興起焉。

<h2>海門汲浜鎮助念往生社緣起<little>（民二十年）</little></h2>
世間一材一藝，皆須大家互相資助，方能有成。故曰，百工居肆，
以成其事，君子學，以致其道。世間法尚如此，出世間法，何獨不然。
須知信願念佛，求生淨土，乃佛法中之特別法門。三根普被，利鈍全收。
等覺菩薩，不能超出其外。逆惡凡夫，亦可預入其中。一切法門，不到
業盡情空，不能了生脫死，以唯仗自力故難。念佛法門，若具真信切願，
即可超凡入聖，以專仗佛力故易。一得往生，其所得之益，比業盡情空
者，高超多多。此之法門，無論老幼男女，貴賤賢愚，士農工商，在家
出家，皆應修持。不唯不礙一切職業，而且能助一切職業得易成就。凡
念佛之人，務必敦倫儘分，閑邪存誠，諸惡莫作，眾善奉行。真為生死，
發菩提心，信願堅決，求生西方。以此自行，復以化他。俾內而家庭眷
屬，外而鄉黨親友，同修此法，同求往生。其為功德，何能名焉。以故
成惠民，與諸居士，組織一助念往生社，於本鎮武聖廟。每月逢期，來
此念佛。念畢，講說淨土法門之利益，與其修法，並臨終助念之辦法。
<pb n="816"/>
凡入社者，均當依之而行。其有社友，或非社友，請往其家助念者，當
本大菩提心，開導病人，及與眷屬。俾各依佛法，勿任凡情。開示之後，
大家同秉一心以念，必期其亡者直下往生西方而後已。能成就他人往
生，待至自己臨終，必大有成就自己往生者，切勿以不關已而忽之。至
於同社念佛道友，平常當與家中眷屬，說其臨終助念之利益。與預先洗
澡、換衣，並對之哭泣之禍害。當請一本飭終津梁，令其詳知。迨至父
母，或餘眷屬，臨欲命終，家中眷屬，同為念佛。令彼心存正念，隨佛
往生。並請社友，為其助念。此時一髮千鈞，關係甚大。當將喪祭種種
虛華之費，移於此時用之。當將哀毀盡孝之誠，移於為親念佛。須令眷
屬，悉聽社友指導。切不可狃於習俗，以誤大事。孟子謂，養生者不足
以當大事，唯送死可以當大事。況臨終能以念佛相助，則正念昭彰，隨
佛往生。成就親往生，即是成就親作佛。凡作佛者，必度無量無邊眾
生。世間盡孝之事，尚有大於此乎。是宜竭盡吾誠，而極力助之也。儻
或狃於習俗，不以成就正念為事。或預為洗澡、換衣，一經觸動，心已
紛動，若或疼痛，必生瞋恚。若或哭泣，必生戀愛。紛動，則正念已失，
莫由往生。瞋恚，則或致墮落毒蟲之類。戀愛，亦屬生死根本。人非病
狂，誰忍以行孝之愚誠，壞親正念，令其失了生脫死，以至成佛之巨益，
致墮三途惡道，及常劫輪迴之極苦乎。此之行孝，與羅剎女愛人何異。
羅剎女謂所喫之人曰，我愛汝，故喫汝。願一切孝子賢孫，及諸仁慈眷
屬。同隨順佛度眾生之心，切勿與羅剎女之愛相同。則亡者存者，通皆
得大利益矣。

<h2>企廬蓮社緣起<little>（民二十四年）</little></h2>
大覺世尊，愍諸眾生，迷本妙心，輪迴生死。示生世間，成等正覺，
隨眾生機，說種種法。雖大小偏圓不同，權實頓漸各異，要皆為令眾生，
開示悟入佛之知見，究竟成佛而已。然眾生根有大小，迷有淺深，不能
直下暢佛本懷。又為末世眾生，業障深厚，智慧淺薄，壽命短促，知識
稀少，匪仗佛力，決難現生了脫。於是特開一總攝初中後法，普被上中
下根之淨土法門。俾彼已證法身者，速成佛道，未斷煩惑者，亦出輪迴。
其為利益，超出一代時教之上。以一則專仗自力，一則兼仗佛力。譬如
<pb n="817"/>
跛夫，盡日只行數裡，若乘轉輪聖王輪寶，一日即可遍達四洲。故得九
界同歸，十方共贊，千經俱闡，萬論均宣。以其為十方三世一切諸佛，
上成佛道，下化眾生，成始成終之總持法門故也。溯自大教東來，遠公
首開蓮社，當時高僧鉅儒之預會者，凡百二十三人。自茲厥後，代有高
人，續焰傳燈，遍佈中外。如來大法，有律、教、宗、密、淨、五種，
唯淨土一法，最易修持，最易成就，為律、教、宗、密、之歸宿。故古
今律、教、宗、密、諸知識，皆務密修，尤多極力顯化者。此法真俗圓
融，機理雙契。不但為學道者，立出輪迥之妙門，實為治國者，坐致太
平之要道。故往聖前賢，通人智士，咸皆修持，若群星之拱北，眾水之
朝東焉。邇來人心不古，棄本逐末，歐風東漸，竟尚唯新。爭地爭城，
互相殘殺，天災人禍，頻頻降作，國運危岌，民不聊生。其有心世道人
心者，見此現象，恐人道或幾乎息，群起而設法挽救之。於是各處咸立
淨業社，居士林，提倡佛學。明三世之因果，示六道之輪迴。表佛性之
真常，贊淨土之超勝。令一切人，守孝、弟、忠、信、禮、義、廉、
恥、之八德，行格、致、誠、正、修、齊、治、平、之八事。則必能懲
忿窒欲，閑邪存誠，諸惡莫作，眾善奉行，而為世間賢人善人。發菩提
心，自行化他，信願念佛，求生西方，迨至臨終，佛及聖眾，親垂接引，
令其往生，而為出世間上善人。此各處立社建林之大意也。蘇州，為古
來佛教盛興之地，固多宿根深厚之人。縱外道援引，誤入歧途，不旋踵
而復歸正道。曹崧喬居士，創辦隱貧會，以周濟貧民，乃色身上之慈惠。
今又援陳依仁、周良濟、二居士，開企廬蓮社，提倡念佛求生西方。俾
迷背故鄉，了無資糧以歸者，皆得資糧具足，乃慧命上之計慮。而廬山
之道，誰能繼跡，但能景仰而企望之，亦不愧為廬山之徒，故名為企廬
蓮社焉。彼祈<le>光</le>作緣起，以發明其隱義，故為絡索一上。庶見者聞者，
及諸社員，悉知即心本具之道，即俗修真之法，即念佛而護國，即潛修
而輔世之意義矣。

<h2>福州佛學圖書館緣起<little>（民二十七年）</little></h2>
佛者，覺也。自覺，覺他，覺行圓滿，方名為佛。乃煩惑淨盡，福
慧具足，五蘊皆空，，三德徹證，聖中之聖，天中之天之嘉號，為十方
<pb n="818"/>
三世一切諸佛之通名。其釋迦牟尼，乃娑婆教主之別號也。梵語釋迦牟
尼，此翻能仁寂默。能仁，謂廣度眾生。寂默，謂徹證自性。學者，效
也。即隨分隨力依教修行也。依教修行，何言其隨分隨力也。以佛隨
眾生根性說法，以根性不一，佛隨彼之智識身分所宜而說。隨機施教，
對證發藥，必期於機教相契，令各得益。令在生死苦海沈溺之眾生，歸
依佛法僧三寶，以為恃怙。令持不殺生，不偷盜，不邪淫，不妄語，不
飲酒之五戒。令修十善，於身三、口四、意三，皆止其惡而行其善。所
謂身不行殺生、偷盜、邪淫之事，口不說妄言、綺語、惡口、兩舌之話。
意不起貪欲、瞋恚、愚癡之念。愚癡，指不信因果，謂作善作惡，無有
報應，人死神滅，無有後世等邪見。又復遇父言慈，遇子言孝，兄友、
弟恭，夫和、婦順。朋友，則勸善規過，主僕，則法仁效忠。一一各令
敦倫儘分，閑邪存誠，諸惡莫作，眾善奉行，此為人乘法。依此而修，
生生為人。人乘，為天乘、聲聞乘、緣覺乘、菩薩乘、之根本。如地基
築堅，高樓隨意可建也。天乘，於五戒十善外，加修各種禪定，以生六
欲、四禪、四空等天。人乘，天乘，皆非了生死法。聲聞乘，依戒定慧，
修四諦法，以了生死。緣覺乘，依戒定慧，觀察十二因緣流轉、還滅、
二門，以了生死。菩薩乘，依戒定慧，修六度萬行，下化眾生，以期上
成佛道。然此三乘法，皆屬仗自力之普通法。若最上上根人，當可現生
了生死，即佛在世時，亦是百中之一。若現在，恐全世界亦無一二矣。
然佛以大慈悲，預知後世眾生，無仗自力現生能了生死者，特開一信願
念佛，求生西方之特別法門。無論老幼男女，貴賤智愚，士農工商，政
軍學界，在家出家，上聖下凡，皆令現生仗佛慈力，往生西方。博地凡
夫，帶業往生。既生西方，惑、業、苦、三，悉皆消滅。喻如片雪，當
於洪爐，未至而化。已了生死之二乘，及權位菩薩往生，則速證無生法
忍。已證無生之法身大士往生，則速證佛果。如來一代所說一切大小乘
法，皆仗自力，故難。唯此一法，全仗阿彌陀佛慈悲誓願攝受之力，及
與行人信願誠懇憶念之力，故得感應道交，即生了辦也。然既欲往生西
方，當念一切眾生，皆是過去父母，未來諸佛。念報其恩，常加護惜，
不敢殺食。見一切同倫，及諸鬼神，與鳥獸昆蟲，皆心念口言，令其念
佛求生西方。果能三業清淨，敦倫儘分，以修持淨土法門為勸，則相觀
<pb n="819"/>
而善，當有潛移密化，俗美風淳之望。世人未讀佛經，不知佛濟世度生
之深謀遠慮，見韓、歐、程、朱、等闢佛，便以崇正闢邪為己任，而人
云亦云，肆口誣衊。不知韓、歐、絕未看過佛經。韓之原道，只寂滅二
字，是佛法中話，其餘皆老子莊子中話。後由大顛禪師啟迪，遂不謗佛。
歐則唯韓是宗，其闢佛之根據，以王政衰，而仁義之道無人提倡，故佛
得乘閑而入。若使知前所述佛隨順機宜，濟世度生之道，當不至以佛為
中國患，而欲逐之也。歐以是倡，學者以歐為宗師，悉以闢佛是則效。
明教大師，欲救此弊，作輔教編，上仁宗皇帝。仁宗示韓魏公，韓持以
示歐，歐驚曰，不意僧中有此人也，黎明當一見之。次日，韓陪明教往
見，暢談終日，自茲不復闢佛。門下士受明教之教，多皆極力學佛矣。
程、朱、讀佛大乘經，親近禪宗善知識，會得經中全事即理，及宗門法
法頭頭會歸自心之義，便以為大得。實未遍閱大小乘經，及親近各宗善
知識。遂執理廢事，撥無因果，謂佛所說三世因果，六道輪迥，乃騙愚
夫愚婦奉彼教之根據，實無其事。且謂人死，形既朽滅，神亦飄散，縱
有銼斫舂磨，將何所施。神已散矣，令誰託生。由是惡者放心造業，善
者亦難自勉。夫因果者，聖人治天下，如來度眾生之大權也。謂其實無，
致後之學者，皆不敢說因果，唯以正心、誠意，為修、齊、治、平、之
本。而使善者不能不正心、誠意，惡者不敢不正心、誠意者，因果也。
既不講因果，則治國、治家、治身、治心、之法，徒具虛文，不得實益。
數百年來，尚能支持者，猶有古大人之流風善政，未全泯滅也。近來廢
棄舊法，競尚唯新，爭城爭地，互相殘殺，弱肉強食，釀成大劫者，皆
由全國儒者，皆不敢說因果，恐人以違背先賢攻擊。又或稍有樹立，當
入文廟，人以佞佛而阻之，故視說因果為畏途。以致從古未有之大亂，
大為發生。使家庭、學校、社會、皆講因果，斷不至亂至此極。在程朱
當日，恐佛教盛則儒教衰，故作此違理昧心之闢駁，以衛護儒教。其相
爭相殺，多年不息之慘象，實未看到。所謂人無遠慮，必有近憂。彼恐
不闢佛，儒者皆悉學佛。不知儒者果皆學佛，儒教當更興盛。此義詳於
林文忠公行輿日課發隱中，當另抄之。俾貴地儒者，大開眼界，有所依
從。世亂已極，思治之士，咸皆提倡佛學，以冀人各明因果，識罪福，
？心向善，挽？劫運，以安民生。羅鏗端等諸居士，擬立佛學圖書館，
<pb n="820"/>
祈餘作緣起，以發明佛教濟世度生之旨趣，遂書此以塞其責。

<h2>募修蘇州報恩寺報恩塔緣起</h2>
一切眾生，皆有佛性，皆當作佛，是名正因，此屬性德，亦本覺也。
雖有正因，若不聞佛法，則如寶在藏中，珠繫衣裏，由不知故，枉受貧
窮。既聞佛法，知佛是已成之佛，我及一切眾生，皆是未成之佛。從茲
修戒定慧，斷貪瞋癡，返妄歸真，背塵合覺，是名緣因，此屬修德，亦
始覺也。修德功深，性德體顯，方知從昔已來，承正因佛性之力，行種
種背性之事，受種種幻妄之苦，猶如暗室觸寶，反受損傷。今已親見本
有佛性，則昔本不失，今亦無得，全妄即真，全修即性，是名瞭因，乃
性修雙融，始本合一也。凡佛所說一切大、小、權、實、法門，無非令
眾生親證乎此而已。然眾生根有利鈍，職有親疏，難以普益。故以建立
塔廟，莊嚴法相，鳴鐘擊磬，揚拳豎拂，為助發入道之緣。而古人每於
大聚落處，建大塔廟者，以期見者聞者，納佛種於八識田中，後來必至
親證覺道，非徒為壯觀瞻也。蘇州報恩寺者，乃三國吳主孫權，為報母
恩所建，原名通玄寺。至梁武帝中大通四年重修，僧正慧建十一級寶塔，
備極莊嚴。隋文代陳，為吳令孫寬所廢。唐初，僧慧頵重建。玄宗開元
二十六年，詔天下州郡各建一大寺，以開元為額，遂改名開元寺。中有
金銅玄宗像，昭宗大順間，為淮西賊孫儒焚毀。後唐同光三年，吳越王
錢鏐，另建開元寺於盤門內瑞光寺旁，以晉愍帝建興元年，由海浮來之
二石佛，修無梁磚殿以供之。吳越王錢鏐，自唐僖宗時，征黃巢，平董
昌，盡忠唐室。昭宗時封王，所轄吳越，法道大興。五代之世，唯吳越
最為安靖，以數世信佛，絕無苛政所致。至宋太宗太平興國三年，盡獻
所轄之地於宋。此八九十年，於佛於儒，均有莫大之關係焉。當五代周
顯德間，錢王於故開元寺基，重建寺，移支硎山報恩寺額於此，為報恩
寺之所由名也。至宋神宗元豐間，重修寺塔，蘇東坡捨銅龜以藏舍利。
自後興衰，不一而足。明萬曆初，塔寺復毀，由僧性月任興復，適如金
至，性月悉委任之。金廣談因果，顯大神力，致檀施雲集，閱九年而竣
功。清康熙五年，一源法師，欲為重修。適太傳金文通公告老居家，因
勸倡修，遂得大逾前規。道光十六年，邑紳潘梅溪，獨捨巨資，俾得一
<pb n="821"/>
新。光緒二十四年，敏曦老法師蒞蘇，邑紳以報恩寺塔頹敗，欲仗德望
恢復，請為住持。法師許之，未及開工而寂。法徒詠荷公，極力擔當，
令徒孫昭三公輔弼之。祖孫二人，竭力監督，功甫及半，而詠荷公歿，
時在光緒三十一年。昭三公接住持，慘淡經營，至次年，俾九級浮圖，
及各殿堂，悉皆完整。迄今又三十餘年，風雨摧殘，木朽瓦裂。今年五
月中旬，塔巔第八層陵角，忽然崩墮。由上至下，層層受損，若不急修，
則後難收拾矣。昭三公持誌書來，並說現狀，擬即募修，祈不慧撰一緣
起。懇祈十方宰官長者，善信人等，發菩提心，行方便事，捨不堅之資
財，培無盡之福德。將見佛天雲護，吉慶駢臻。富壽康寧，現身獲箕疇
之五福。桂蘭蔚茂，後裔納伊訓之百祥矣。

<h2>阜陽資福寺重建念佛堂開蓮社緣起<little>（民二十六年）</little></h2>
如來聖教，法門無量，隨依一法，以菩提心修持，皆可以了生死，
成佛道。然於修而未證之前，大有難易疾遲之別。求其至圓至頓，最簡
最易，契理契機，即修即性，三根普被，利鈍全收，為律、教、禪、密、
諸宗之歸宿，作人、天、凡、聖、證真之捷徑者，無如信願念佛求生西
方一法也。良以一切法門，皆仗自力，念佛法門，兼仗佛力。仗自力，
非煩惑斷盡，不能超出三界。仗佛力，若信願真切，即可高登九蓮。當
今之人，欲於現生了生死大事者捨此一法，則絕無希望矣。須知淨土法
門，法法圓通。如皜月麗天，川川俱現。水銀墮地，顆顆皆圓。不獨於
格物、致知，窮理、盡性，覺世、牖民，治國，安邦者，有大裨益。即
士、農、工、商，欲發展其事業，老、幼、男、女，欲消滅其疾苦者，
無不隨感而應，遂心滿願。今則人心陷溺，世亂已極。變亂是非，顛倒
黑白，爭奪欺陵，極力演變。若不挽救，則人道或幾乎熄。於是各處有
心之士，群起而提倡佛法，明三世之因果，顯六道之輪迥。示娑婆之濁
惡，表極樂之嚴淨。以期斯世之人，克己復禮，生入聖賢之域。了生脫
死，沒歸極樂之邦。阜陽資福寺，乃幾朝古剎，載之志乘。近以住持無
弘法之資格，一班不知佛法者，競倡維新，破除迷信，急欲毀滅其寺。
雖明哲之士，諭以正理，絕不肯聽。阜陽佛教會代表邢純齋，憤不顧身，
奔走省垣，面見主席雪亞劉公，祈其出示保護。幸蒙劉公護法心切，愛
<pb n="822"/>
民情殷，立即出示禁止，方得保存。地方人士，因思佛法理智高深，利
益廣大。更念資福為穎地名勝，自古迄今，人民沐恩戴德者，多難勝數。
不忍任其荒涼，於是重謀興復。現已建立念佛堂五楹，請秉初法師暫主
其事。擬安戒德師僧若干位，常年修持淨業。每月朔、望，聚集在家信
士，念佛一日，以資提倡。午後念佛畢，不拘緇素，為之講演念佛大旨，
與居塵學道。在野報國之法。以及敦倫儘分，閑邪存誠，諸惡莫作，眾
善奉行之事。並真為生死，發菩提心，信願念佛，求生西方之理。俾一
切人，知人皆可以為堯舜，人皆可以作佛之所以然。則於一切時，一切
處，皆為希聖學佛之事。此實不居位而護國、救民，不現形而移風、易
俗、之大方便法門。願若緇若素共勉之，則其利益大矣。

<h2>募印觀世音菩薩本跡感應頌說明<little>（民十四年辦法從略）</little></h2>
觀世音菩薩，於過去無量劫前，久成佛道，號正法明。但以慈悲心
切，救苦情殷，不離寂光，垂形九界，於十方無量世界，隨類現身，度
脫眾生。普門品所謂，應以何身得度者，即現何身而為說法。雖則十方
世界，無剎不現，而於娑婆世界，因緣甚深。雖則十法界身，無身不現，
而世人皆以菩薩稱之。雖則應化之處，遍滿寰宇，而浙江普陀，最為顯
著。<rubynote t="印光"/>受恩實鉅，負恩甚深。初則出家於陝西南五臺山，為觀音現身
降伏毒龍之道場。繼則寄居南海普陀，為善財南參觀音之聖地。每念世
人不知菩薩之深慈大悲，欲搜輯大藏，及與群書，凡菩薩本地之行願，
及此方感應之事跡，述為頌文，加以詳注。俾世之同倫，同知觀音之大
慈悲心，與夫隨類逐形，尋聲救苦之實理實事。庶可同持聖號，同消業
障，同增福慧。生為身心清淨之人，歿入蓮池海眾之會。用此以正人心
而挽劫運，以期天下太平，人民安樂也。然此心雖發，但以學識淺陋，
筆墨拙樸，未能即時舉行。適江西大文學許止淨居士來山見訪，一見即
成莫逆，因以其事見托，彼即欣然允許。遂潛心撰述，時經二年，述成
頌文二萬餘言。每句事跡，悉注於每段之後，俾閱者一目瞭然，共成三
卷。又錄經中要義，名為經證一卷，附於頌文之後。又金剛經功德頌一
卷，亦附於後。俾誦經念佛人，同知向方。以期即凡心以見佛心，克遂
如來度生之願。現今天災人禍，相繼降作，世道人心，陷溺已極，特借
<pb n="823"/>
此以作挽狂瀾，扶世道，同登聖域，共證菩提之嚮導。今即付排發刊，
願有力善信，共出淨資，俾舉世同人，各沐觀音菩薩之慈恩，以迄同得
親證本具佛性，圓滿無上覺道。區區之心，如是而已。<little>（下略）</little>

<h1>楹聯</h1>
楹聯肇於宋初，蜀後主孟昶慶新春。自後僧俗，各以之贊頌功德，發揮
道妙，攄心所蘊，藉諭同仁。雲棲法匯，曾載各聯，今踵芳規，以博一
笑。<sr>印光識。</sr>
<h2>釋迦</h2>
<si>下兜率而降神，住世八十其年，令九界眾生，徹見本來真面目。
睹明星而悟道，談經三百餘會，俾大千佛子，復歸原有舊家鄉。</si>
<h2>釋迦</h2>
<si>佛應西乾，度眾生以悟證菩提，故感天龍常擁護。
法流東土，開文化而震發聾瞶，致令賢智盡歸宗。</si>
<h3>●</h3>
<si>三惑盡而二死亡，一塵不立。
五蘊空而六根淨，萬德圓彰。</si>
<h2>釋迦</h2>
<si>圓悟藏性，徹證自心，道通天地有形外。
慈起無緣，悲運同體，恩遍聖凡含識中。</si>
<h3>●</h3>
<si>冀有情共證真常，本寂滅心，說圓通法。
期含識同登覺岸，依一實道，開方便門。</si>
<h2>釋迦</h2>
<si>華嚴頓演圓宗，獨被上根，尚未悉符出世度生之弘誓。
行願導歸極樂，全收九界，方堪大暢成道利物之本懷。</si>
<h2>釋迦</h2>
<si>華表圓因，顯如來成始成終之道。
岩彰實果，示眾生心作心是之門。</si>
<h2>彌陀</h2>
<pb n="824"/>
依宏誓願，建折攝之法門，但肯一心持名，自爾潛符實相，
俾四聖六凡同證真常，故得九界咸歸，十方共贊。
以大慈悲，立厭欣之勝行，若能初土托質，何難頓入寂光，
導三乘五性齊登淨域，因茲千經俱闡，萬論均宣。
<h3>●彌陀</h3>
<si>莫訝一稱超十地。
須知六字括三乘。</si>
<h3>●彌陀</h3>
<si>如來拯濟無方，廣度眾生須度我。
吾輩？竮沒寄，不念彌陀更念誰。</si>
<h3>●</h3>
<si>應當發願願往生，客路溪山，切莫從頭再眷戀。
自是不歸歸便得，故鄉風月，直須全體總親承。</si>
<h2>彌陀</h2>
成就六八大願，居西方以作佛，舉華藏世界諸莊嚴，圓彰淨土。
愍念九品含靈，向東域而垂慈，引娑婆國中眾男女，同往蓮邦。
<h2>彌陀</h2>
捨西歸捷徑，九界有情，上何以圓成覺道。
離淨土法門，十方諸佛，下不能普利群萌。
<h3>●</h3>
<si>五住二執，蒙光頓圓夫四德。
三乘六道，克念定證於一真。</si>
<h2>彌陀</h2>
佛願宏深，十方共贊。
生心懇到，九界同歸。
<h3>●</h3>
<si>壽量無邊，豎窮三際。
光明有象，橫遍十方。</si>
<h3>●</h3>
<si>苦海無邊，回頭是岸。
<pb n="825"/>
樂邦有路，起信即生。</si>
<h2>彌陀</h2>
<si>唯期五濁頓空，任他香無人焚，地無人掃。
儻得一真共證，自爾願令我滿，心令我安。</si>
<h2>彌陀</h2>
濟度無方，憐伊體一；
津梁罔測，憫彼迷深。
<h3>●</h3>
<si>誓願宏深，十方共贊；
慈悲廣大，九界同歸。</si>
<h2>彌勒</h2>
<si>宴坐等人來，預攝龍華會裡有緣之輩；
逢機以笑應，圓彰大肚皮中無所不容。</si>
<h3>●彌勒</h3>
<si>寶閣覆十虛，宛若空含萬象。
分身遍塵剎，直同月印千江。</si>
<h3>●彌勒</h3>
<si>坦腹笑容攝海眾，
分身散影示時人。</si>
<h3>●</h3>
<si>樓閣門開，圓彰法界修因事；
慈悲願普，預攝龍華證果人。</si>
<h2>觀音</h2>
<si>有感即通，千江有水千江月；
無機不被，萬里無雲萬里天。</si>
<h3>●佛</h3>
<si>徹證一真法界，三惑盡而二死亡，德超十地；
普令九類聖凡，五蘊空而六度具，道繼大雄。</si>
<h2>觀音</h2>
<si>一塵不立，得真圓通，現隨類逐形之身，尋聲救苦；
<pb n="826"/>
五蘊皆空，證大寂滅，依即心自性之道，說法度生。</si>
<h3>●</h3>
<si>雲起慈門，憫彼迷情不易悟；
波騰願海，憐伊佛性了無殊。</si>
<h2>觀音</h2>
<si>慈悲心切，雖救苦以尋聲，常住楞嚴大定；
與拔情殷，縱逗機而說法，圓彰寂滅真宗。</si>
<h3>●</h3>
<si>照見五蘊皆空，說法度生，豎窮三際；
證極一乘實相，尋聲救苦，橫遍十方。</si>
<h2>觀音</h2>
<si>誓願宏深，處處現身說法；
慈悲廣大，時時救苦尋聲。</si>
<h3>●</h3>
<si>法法圓通，故名自在。
頭頭合道，因號普門。</si>
<h3>●</h3>
<si>慈起無緣，恩周庶類；
悲興同體，道啟多門。</si>
<h2>勢至</h2>
<si>本願不違，攝念佛人歸淨土；
分身無量，居極樂國遍十方。</si>
<h3>●</h3>
<si>都攝六根，獲大寂滅；
單提一念，證真圓通。</si>
<h3>●</h3>
<si>以智慧光，普照一切，
乘圓通道，廣度眾生。</si>
<h2>菩薩</h2>
<si>證諸佛本妙覺心，從茲安住寂光，享真常之法樂；
<pb n="827"/>
愍眾生迷如來藏，故復現身塵剎，作得度之因緣。</si>
<h3>●佛殿</h3>
<si>冥顯咸加，恩逾父母；
聖凡普利，德邁穹蒼。</si>
<h2>韋馱</h2>
<si>菩薩化身，輔正摧邪宏聖教；
童真入道，安邦護國度群迷。</si>
<h3>●普陀韋馱</h3>
<si>護法安僧，俾有情共入普門，滿觀音願；
降魔制外，令含識齊登覺岸，遂善逝心。</si>
<h2>普陀天王</h2>
<si>企慈雲普覆塵寰，以天王身，作如來使；
期法雨均沾沙界，現大人相，鎮圓通場。</si>
<h3>●關帝</h3>
<si>浩氣沖天，仰效義天之覆庇；
精忠貫日，常隨佛日以昭彰。</si>
<h2>佛殿</h2>
<si>行滿果圓，導三乘以齊成覺道；
悲深願重，拯四生而共屆蓮邦。</si>
<h3>●普陀仙人井觀音</h3>
<si>悲願宏深，故從個裡湧甘露；
慈恩浩蕩，致使寰區盡竭誠。</si>
<h2>佛殿</h2>
<si>教演偏圓，統九界而齊度；
德全福慧，超十地以獨尊。</si>
<h3>●靈巖山智積殿</h3>
<si>證法華而來靈山，追隨多寶塔中佛；
現色身以醫陸弟，愍念閻浮世上人。</si>

<h2>靈巖智積</h2>
<pb n="828"/>
<si>靈巖靈跡有永夫，足顯輪迴曠遠；
智積智謀啟陸相，用彰佛道淵深。</si>
<h3>●</h3>
<si>聖德難思，特現像身說法要；
悲心無既，永留本寺作帡幪。</si>
<h2>藏經閣</h2>
如來廣運慈悲，暢譚三藏甚深之妙典，普使眾生，開發菩提，
銷鎔惑業，蕩昏迷而復常寂照，攝果覺而總作因心，直同露滴滄溟
便是汪洋大海。甄陶化育，利益難名！我輩欣逢明誨，敢不卒年矻
矻、依教修行、徹底窮源、飲茲一味？自此，罄空後際，導怨親以
共出畏途，用冀仰酬夫佛力。
皇帝不忘付囑，頒佈五時秘密之真詮，悉令含識，聞熏般若，
清淨根身，了罣礙兮獲本圓通，即凡情兮全彰聖智，無異塵投華岳
頓成岌嶪高山。護念保綏，功勛罔測！吾儕幸遇指南，固當終日乾
乾、竭誠持誦、登峰造極、觀彼太虛。由斯，週遍十方，扶胞與以
齊臻道岸，永期上報於君恩。
<h3>●法堂</h3>
<si>慧焰重重，爍破千年之暗室；
法源混混，滋生五性之靈苗。</si>
<h2>藏經閣</h2>
<si>法海汪洋，深探徹底之源，方可謂無孤佛化。
義山峭峻，直上絕高之頂，始堪雲不負己靈。</si>
<h3>●藏經閣佛殿</h3>
<si>佛光普照十方界，
法雨均滋五性根</si>
<h2>藏經閣</h2>
<si>五時言教，非異非同，為實施權，開權顯實，有如海孕百川川赴海；
三乘諦理，即多即一，由性現相，攝相歸性，直似空含萬象象依空。</si>
<h2>講堂</h2>
<si>會宏開，教行並進，欲得千機普育、利鈍齊修，是故，略資通途，
<pb n="829"/>
偏崇持別，以華嚴圓滿菩提之妙因唯在導歸淨土；</si>
<si>筵大啟，理事雙詮，擬求萬派朝宗、聖凡等益，由茲，揀去自力，
注重佛加，冀娑婆具足惑業之含識現生同赴蓮池。</si>
<little>（仗自力者，名通途法門；仗佛力者，名特別法門。佛教淨業社講
堂落成，命撰楹聯，因標示宗旨。）</little>
<h2>念佛堂</h2>
<si>何必問是誰？此道於今昭日月。
但能常繫念，佛心無處不慈悲！</si>
<h3>●</h3>
<si>決志求生，效昔賢將錯就錯；
一心憶念，至今日人云亦云。</si>
<h2>念佛堂</h2>
<si>因戒生定，定慧圓明菩提本；
由教入淨，淨禪貫徹覺道成。</si>
<h3>●</h3>
<si>力修戒定慧空，則無我見；
常念慈悲喜捨，方契佛心。</si>
<h3>●</h3>
<si>了君大事唯修淨，
暢佛本懷在往生。</si>
<h2>念佛堂</h2>
<si>三業相應，往生有分；
六根都攝，見佛無難。</si>
<h3>●</h3>
<si>照見五蘊皆空，遠離顛倒夢想；
都攝六根淨念，上合本妙覺心。</si>
<si>五蘊皆空，六根俱寂；
一塵不染，萬德圓彰。</si>
<h2>三教堂</h2>
<si>儒釋本同源，道並行而不悖；
<pb n="830"/>
內外原一體，理交顯而彌彰。</si>
<h3>●永明塔院</h3>
<si><bf>《宗鏡》</bf>圓照，萬善同歸，本教義而續慧命；
<bf>《法華》</bf>一部，佛事百八，振大機以警愚頑。</si>
<h2>智者坊</h2>
<si>教判五時，化儀化法雙詮，靈鷲親承諸善逝；
佛明六即，心作心是並闡，支那弘道無二人。</si>
<h3>●孔聖殿</h3>
<si>繼往開來，道通天地有形外；
祖堯述舜，恩遍飛潛異類中。</si>
<h2>如意寮</h2>
<si>萬德洪名常憶念。
百般幻病自消除。</si>
<h3>●地藏壇</h3>
<si>洪願發時，生蒙度脫；
尊經演處，罪自消亡。</si>
<h3>●法華壇</h3>
<si>大事因緣，端歸實相；
一乘源本，在報親恩。</si>
<h2>三門</h2>
<si>經承北闕，律闡南山，續慧命於將來，直使普天含識，頓明寂滅真心豎窮三際；
道繼西乾，宗傳東震，開佛知於當念，咸令法界有情，徹悟圓通妙性橫遍十方。</si>
<h2>三門</h2>
<si>詣菩提場，趣寂滅殿；
登圓通路，入解脫門。</si>
<h3>●菜園</h3>
<si>地壯菜根粗，因真果正；
糞多茄子大，德厚福隆。</si>
<h3>●戲臺</h3>
<si>權制排場扶教化，
<pb n="831"/>
巧垂明訓振綱常。</si>
<h2>戲臺</h2>
<si>寓褒貶，別善惡：慶殃福極，報不爽於淑慝賢奸。發聵震聾，允作千秋藻鑒。
扶教化，振綱常：慈孝仁忠，義各盡於君臣父子。移風易俗，洵為萬世典型。</si>
<h2>戲臺</h2>
<si>典型示彼將來，俾狂夫克念作聖；
奸諛誅於已往，庶潛德大發幽光。</si>
<h3>●法如庵三門</h3>
<si>法道幽深，直入圓通妙境；
如門廣大，全彰寂照真宗。</si>
<h2>賀傳戒</h2>
<si>張戒網以振宗風，二諦圓明，誠足追蹤往哲；
布慈雲而降法雨，三根普被，允堪貽范後昆。</si>
<h3>●講<bf>《禪林寶訓》</bf></h3>
<si>覽鏡知慚宏寶訓，
規今師古振禪林。</si>
<h2>挽法師</h2>
<si>以求生得故鄉之風月，生本無生，無生而生，生於無生之淨土；
以示滅作險道之導師，滅實不滅，不滅而滅，滅於不滅之穢邦。</si>
<h2>挽法師</h2>
<si>圓滿菩提，常光現處幻緣滅；
莊嚴淨土，本有徹時真智生。</si>
<h3>●賀五十壽</h3>
<si>效伯玉之知非，五十年愆尤，從茲盡懺；
　師仲尼之立命，百千世懿范，永用遵行</si>
<h2>挽講<bf>《楞嚴》</bf></h2>
<si>匯陰、入、界而頭頭合道，數十年教義宗風，徒成景仰；
泯根、塵、識而法法歸真，一剎那因圓果滿，永作津梁。</si>
<h3>●賀壽</h3>
<si>己立立人，是名上壽；
<pb n="832"/>
知非非斷，可謂長年；</si>
<h2>挽老修行</h2>
<si>禪心虛寂，淨業精純，蒙佛接引以往生，不枉數十年來居海島；
道貌威棱，清神卓犖，令人敬畏而景仰，允堪千百世後作典型。</si>

<h2>挽天童寄禪和尚</h2>
<si>迫憶拈提，意旨昭著，悉令認影狂徒，即時返得本頭。可嘆天不假年，致砭法門亡砥柱！
每吟偈頌，聲韻鏗鏘，普俾拋家浪子，直下頓開寶藏。堪悲事未遂志，遽教後進失規繩</si>
<h3>●平交法嗣晚輩皆可用</h3>
<si>十載住天童，恆以詩歌傳密印；
一朝生佛國，永隨觀勢證圓通。</si>
<h2>寄禪和尚</h2>
<si>解同霽月光風，上繼密雲之法道。方欲宏開學會、接引後昆，豈料竟生極樂剋因去！
詩等金聲玉振，永為苦海之慈航。尚期親證圓通、追蹤先覺，急宜復入娑婆了願來。</si>
<h2>寄禪和尚</h2>
<si>痛法道之式微，腹蘊經綸，志圖恢復。援官長以作金湯，何意半途而逝！
冀宗風之丕振，心懸藻鑒，口吐珠璣。刊棗梨以普流佈，可雲永劫常存。</si>
<h2>挽留雲觀月和尚</h2>
<si>仰承師志，創建禪林，普令參請緇流，得以安身立命。
幸值年高德邵、式范後昆，何緣月落青天水到海？
上叩帝閽，乞頒龍藏，悉使宗教開士，因茲達本窮源。
既經質謝神遷、親侍大覺，當必心冥理地道符空。</si>
<h3>●平交挽住市里小廟僧</h3>
<si>本來面目，即俗恆真，俯向碧潭觀夜月；
畢世操持，似退實進，倒騎驢子上廬山</si>
<h2>僧挽大商家護法</h2>
<si>白手起家，居廛為政，數十年廣行慈濟，
大展經論，無邊際清操高風，詎料徒成夫景仰。
赤誠護法，即俗真修，當斯時頓棄幻軀，
真昇安養，絕對待本光常壽，必將徹證於唯心。</si>
<pb n="833"/>

<h2>送瘟</h2>
<si>下民背覺合塵，致使天災以見告。
大士尋聲救苦，因憐葵悃之誠求。</si>
<h3>●定海縣送瘟</h3>
<si>經宣祕藏，送瘟神即歸天府，豈徒一邑安康，縱屬鄰邦不為壑。
咒誦真詮，祈吉耀常照下方，既錫闔境福慶，兼令通國沐容光。</si>
<h3>●代弔孫傳芳</h3>
<si>心契真常，普為怨親修聖道。
身償業債，渾忘人我歸蓮邦。</si>
<h2>送瘟</h2>
<si>慧日麗中天，滅盡瘟疫之霜露。
慈雲覆大地，滋榮福壽之根苗。</si>
<h3>●自勵</h3>
<si>悉將格致誠正措己躬，是真豪傑。
不以身心性命置度處，乃大丈夫。</si>
<h2>自勵</h2>
汝將死，快念佛，心不專一，決墮地獄，餓鬼畜生尚難求，勿妄想人天福果。
汝將死，快念佛，志若真誠，便預蓮池，聲聞緣覺猶弗住，定克證等妙圓乘。
<h2>自勵</h2>
照見五蘊皆空，心境俱捐，直同皜月孤圓，光吞萬象。
證到一塵不立，智悲雙運，不異昊天浩蕩，體覆群倫。
<h3>●</h3>
<si>念佛方能消宿業。
竭誠自可轉凡心。</si>
<h2>自勵</h2>
<si>閉戶拒來人，痛念死期將至。
專心修淨業，深慚道業未成。</si>
<h3>●</h3>
<si>卓立不移，當師孔聖。
<pb n="834"/>
有非必改，宜效蘧賢。</si>
<h3>●</h3>
<si>證道方能超六道。
明心自可了三心。</si>
<h2>自勵</h2>
<si>道業未成，敢使此心散亂。
死期將至，力辭一切應酬。</si>
<h3>●</h3>
<si>閱遍塵環原是幻。
研窮妙性急歸真。</si>
<h3>●</h3>
<si>寡過未能為我憾。
居心無偽任人非。</si>
<h2>自勵</h2>
<si>知佛性常，奮剋證志。
思地獄苦，發菩提心。</si>
<h3>●閒聯</h3>
<si>解行全無，敢充天鳥。
根身未淨，勉效雲牛。</si>
<h3>●</h3>
<si>為學日益，為道日損。
師賢心實，師聖心空。</si>
<h2>閒聯</h2>
<si>雖有珠海金山，不如坐進此道。
縱令封禪拜國，何若立往西方。</si>
<h3>●</h3>
<si>事事利人，出爾反爾。
心心省己，念茲在茲。</si>
<h3>●</h3>
<si>一制夫心成鐵漢。
<pb n="835"/>
三緘其口學金人。</si>
<h2>藥師</h2>
<si>如來誓願宏深，普利有情，果能心無所住持洪名，自可災遍消盡六道苦。
經咒威神廣大，齊資含識，若肯念不分馳稟聖教，定然壽得延及兩足尊。</si>
<h2>法堂</h2>
<si>無我相，無人相，無眾生相，無壽者相，相相離相，而萬德圓彰，
究竟親證夫實相。
生慈心，生悲心，生歡喜心，生大捨心，心心印心，而一塵不立，
徹底顯現乎佛心。</si>
<h2>觀音地藏</h2>
<si>觀世音現眾身以說妙法，隨塵剎感，遍塵剎應。
地藏王空地獄而盡生界，行如來事，慰如來心。</si>
<h3>●賀功德林</h3>
<si>肉食忍心招劫運。
素餐善念致太平。</si>
<h2>觀音地藏</h2>
<si>遍法界尋聲救苦，隨類現身，首推普門大士。
舉冥陽興慈運悲，常時垂手，莫過地藏願王。</si>
<h3>●賀功德林</h3>
<si>體乾父坤母之心，永除肉食。
存民胞物與之念，特備素餐。</si>
<h2>地藏</h2>
眾生度盡，方證菩提，緬與樂拔苦之心，共三際十虛而莫既。
地獄己空，始示成佛，溯興慈運悲之念，舉五乘九界而無遺。
<h2>諸法淵海</h2>
佛願洪深，普被三根，因茲九界同歸，十方共讚。
法門廣大，不遺一物，故得千經併闡，萬論均宣。
<h3>●格物致知確解</h3>
<si>格除幻妄私欲物。
致顯中庸秉彝知。</si>
<pb n="836"/>
<h2>喫素念佛</h2>
<si>緬如來愍念殊殷，常持洪名，冀歷劫罪愆，由茲即滅。
觀世人睚眥必報，永斷肉食，以殺身怨恨，決定難消。</si>
<h2>素食處</h2>
<si>推吾人惡死之心，巧行救濟。
體天地好生之德，永戒殘傷</si>
<h3>●喫素念佛</h3>
<si>口腹誤人，出爾反爾結怨對。
佛名濟世，念茲在茲預聖流。</si>

<h1>附錄</h1>
<h2>說明</h2>
古人云，伯夷叔齊雖賢，得夫子而名益彰。顏淵雖篤學，附驥尾而行
益顯。<rubynote t="（德森）"/>苦惱無狀，學行全缺，若非得印老人攝受提攜，實不知何
所託足，遑論其他。茲承緇素諸公，亦有垂青而憐愍者，何一非老人加
被之所致也。即偶有記述，鄙俚不文，語無倫次，又何堪問世，刺人雅
目。但由查賓臣居士，函述許止淨生西狀況，老人即函令<rubynote t="（德森）"/>記述
其事，附於文鈔續編之末。因奉此命，遂將有關法要，清晰情形之各事
實，縷記數則，以作附錄。仍呈老人鑒核許可，乃敢附驥尾，得以隨行
廣佈。若曰欲步後塵，弘宣法道，則吾豈敢。但仗老人慈光，俾所記事
實，傳佈遐邇，令人直信不疑而已。<sr>苦惱比丘德森謹識。</sr>

<h2>念佛攝心偈</h2><little>（見雲水堂書壁，照錄。）</little>
蕅益大師阿彌陀經要解有云，若信願堅固，臨終十念一念，亦決得生。
若無信願，縱將名號持至風吹不入，雨打不濕，如銀牆鐵壁相似，亦無
得生之理。祖師如此極力道破，乃為一輩以持名壓捺妄想，不知求生者，
吐肝吐膽，剖心瀝血之誠實語，修淨業者，不可不知也。但吾人既知生
信發願，決定求生。奈妄想紛飛，口雖念佛，心全昏散，亦屬往生之障。
若如<rubynote t="（森）"/>之業障深重之最極鈍根，遵照前人幾許良法，均覺費力，仍
難制心一處。茲錄雲水僧書壁念佛攝心偈，似發前人所未發。以之調攝
<pb n="837"/>
身心，實較其他各法為有效。況念念存想蓮華，即西方勝境而安心，自
然有助淨行，毫無流弊。與勢至之都攝六根，淨念相繼，不謀而合。呈
似印公老人，亦贊妙善。故敢鈔附於此，俾如<rubynote t="（森）"/>駑鈍之淨業行人，
依之修習。偈云。
<si>若問念佛法　攝心自有方　每念一聲佛　口作蓮華香　因我清淨心　所以有此香　
華從口中出　朵朵向西方　一佛華一朵　有色復有光　念到一聲佛　青色放青光　</si>
<si>念到二聲佛　黃色放黃光　念到三聲佛　赤色放赤光　念到四聲佛　白色放白光　
如是輪轉想　念念不可忘　不必記其數　但想色香光　果能心不亂　決見大願王。</si>

<h2>許止淨居士往生記並頌</h2>
居士，名業笏，江西彭澤人，清光緒甲辰翰林。住館八年，光復後，
即隱居。民國二年，歸心學佛，專志淨士。繼讀印光法師文，即知老人
法門龍象，尤為淨宗山斗。進知觀音大士，為彌陀左輔，蓮邦智導，遂
動朝普陀，禮大士，謁印老之念。於民十一年前往，禮覲之下，以撰就
禮觀音疏進呈。<little>（觀世音菩薩本跡感應頌前，載疏全文。）</little>內有食廷璋之
芋，剋日西行句，老人便意其尚未斷葷。乃<ask>問：</ask>汝喫素否。答曰，喫花
素。老人作色呵斥曰，倒架子，如此大通家，尚不以身作則喫長素，何
能感化他人。厲聲大吼，居士欣然樂受。不但毫不介意，實在心悅誠服。
次日上書請老人繼續編輯淨土聖賢錄，自願助成。於見面受呵之慈訓，
表示萬分感激，嘆為名不虛傳。老人見其知見純正，文筆超妙，尤且虛
懷若谷，殊為末世罕有，遂請編觀世音菩薩本跡感應頌。自是函件往來，
益臻款密。乃執弟子禮，求老人授皈依，賜法名。老人仍令名止淨。民
十六七年，避難滬濱，聶雲臺居士，請編歷史感應統紀。二書次第流通，
凡具正知見之錙素，皆嘆其佛理高深，丈學精粹。潘對鳧老居士，再請
撰佛學救劫編。三書編成，皆印老人料理排印。即四大名山誌之印行，
居士亦各有輔助，老人序中亦述大概。民二十五年，在報國，再求老人
親授菩薩戒。<little>（因昔年奉老人命，自在佛前受過。）</little>居士雖具人難企及之
學問道德，而虛懷謙下，逢僧必拜，見佛必禮，通身放下，恪守在家白
衣，為皈依三寶弟子之身分，不存絲毫驕矜傲慢，尤為今人所難能。又
雖法法融通，而修持唯謹，全同愚夫愚婦之老實念佛，一心求生西方，
<pb n="838"/>
毫不游移。幸三寶加被，宿業淨行兩相感召。將往昔殺生食肉，惱害眾
生之惡業，必使將來生生世世，墮落三涂之後報重報，轉作即今之現報
輕報。以便即生了脫，徑往西方，故致近多年來，常多病苦。<little>（請查戒賢
玄奘二古德事實，自信斯言非妄。）</little>因<rubynote t="（森）"/>常侍印老，與居士復有鄉誼，
平常小事，多與通訊，故知之頗詳。今但敘其大要，至每日定課，精進
修持，與兼行世善，竭誠維護三寶之一切細則，均無暇備述。迨民二十
七年五月，避難廬山牯嶺黃龍寺，又大病。至閏七月，病稍閑，仍奄臥
不能握管，便口授，令外孫代書，函告病時經過，與今後急求解脫，早
得生西。但念九華志未出，乃有如不即往生，望先讀為快等意。<rubynote t="（森）"/>念
衰殘至此，知非人世久客。十月得福海師函，知已西逝，時年六十三歲。
至二十八年，查賓臣居士，將同居寺中之姚半僧居士，致乃兄函<little>（乃兄
姚節卿，為居士門生）</little>。抄寄，籍悉居士生西詳情。函云九月初一日，<little>（指
二十七年陰曆。）</little>招弟至前，以後事相屬托。繼則莞爾曰，今早夢見佛來，
遍身瓔珞，相好光明，向餘曰，我來看汝。餘即禮拜，少頃便醒。母乃
世尊慈悲，特來安慰我耶。若更得示現接引，令我帶業往生，則大幸矣。
語已，即合掌曰，西方再見。自是不復開聲，唯專心默念佛號，至初三
早七時，安詳西歸。通身冷透，頭頂猶溫。入龕時，遍身柔軟如棉，儼
若老僧入定狀，面色光澤逾平時。正所謂諸根悅豫，正念分明，捨報安
詳，如入禪定。緇素見聞，肅然起敬，嘆為希有。留寺念佛七日，依律
火化，骨灰尚存黃龍寺中。<rubynote t="（森）"/>謂以如是因，感如是果，得如所願，滿
菩提願。願見聞者，發菩提心，同念佛號，同生西方。將來七寶池中，
得與居士把臂共行，同為彌陀之弟子，聞法證忍，同度娑婆之眾生，以
滿居士之願，而為之記。復說頌曰。
吁嗟淨公，法門金湯。具正知見，安分循常。遍研經藏，深入佛祖
堂奧。示現白衣，堅守祇園邊疆。每嗟末季，緇素多忝乎厥職。力倡蓮
社，必依僧伽作紀綱。宗說兼通，堪稱外護之翹楚。安僧衛法，益嘆龍
象之無雙。法法圓融，單提契理契機之淨土教。門門暢達，直往易行易
到之極樂邦。今既瓜熟蒂落，果蒙西方教主親接引。尤冀速證無生，不
違本願，即回娑婆，護持三寶，普度眾生作慈航。

<pb n="839"/>
<h2>得助念失助念之損益比較</h2>
劉曉愚居士，名景烈，江西贛縣人。少年留學東瀛，與蔡公松坡等
同學。光復後，曾任第一屆國會議員。民六七年間，任職方司司長。從
堂兄好愚居士，名景熙者，乃贛州大紳，素尚佛學。故居士少時，對法
門亦肯護持。城中壽量古剎，頹廢已久。民國初，土人藉辦國民小學之
名，並謀得全佔字據，盤踞其間。後由居士發起，請大春和尚兼任住持，
籍資保護。及民八九年，寺與該校涉訟，均由居士德望所及，一倡百和，
靡然風從，凡地方紳、商、學、界各正士，一致主張公道，遂將學堂遷
出，保全寺基，及贖回田租若干。至二十二年開馬路，該寺適當路線，
已定中為大馬路，兩旁作小菜場，全寺盡毀，萬無保存之餘地。錙素已
至山窮水盡，知<rubynote t="（森）"/>昔日、佐助大春和尚，與該寺向有因緣。其時在
蘇隨侍印老，必識有力護法，函請設法挽救。適居士亦由避難來蘇，已
皈依印老法師，喫花素，修淨業，法名德誠。<rubynote t="（森）"/>為二十尺之鐵質大士
法相起見，奔走呼號。得以達到保全，進而重興者，亦得居士贊襄之力
不少。迨其二十五年回裡，寺事尤多賴維持。但因公私眾務紛繁，信心
雖發，實行難專。每日不過少時功課，隨緣修習而已。至二十七年秋末，
因宿世今生殺業所感，又發生大病。<little>（當身未皈佛時，喜打鳥網魚，殺害
許多生命。民十幾年時，曾生對口瘡，病勢危殆，痛苦之極，遂發願斷
此惡習。因念觀音菩薩救苦救難，忽憑空聞香，病遂漸痊。）</little>纏延日久，
痛苦難堪，令其子發莊，匯洋數百圓，矚<rubynote t="（森）"/>供養印老，及代作其他
功德。<rubynote t="（森）"/>辦理後，回函勸其長素，聞至年底始實行斷葷。延及二十八
年三月，病勢日重。幸妻妾子媳，皆印老之皈依弟子，均知臨終助念之
緊要。乃於十七日，向壽量寺，請二僧為之助念。至十九早晨，居士自
知當辭塵世，遂令抬出庭前，一換空氣。喚兄弟囑咐後事，並令長子發
莊，跪聽遺囑。說畢，眾見面色特異，即仍抬回臥室。二僧與家人，同
聲助念佛號。發莊敬捧阿彌陀佛接引像，請其觀看。因大病初起，仍為
頸項外證，致左手下垂，數月不能提舉。正近屬纊之際，及見佛像，左
手忽活動如常，舉起合掌。便現歡喜踴躍之象，急念阿彌陀佛。其時毫
無痛苦，隨眾念佛聲中，安詳而逝。時年六十一，即已卯古曆三月十九
日也。居士大病數月，痛苦難堪，實由惱害眾生之後報重報，轉作現報
<pb n="840"/>
輕報。及至臨終，得此瑞相，可謂諸根悅豫，正念分明，捨報安詳，如
入禪定，決定生西而無疑。身後喪葬宴客，一一皆遵印老函示，概用素
筵，開南贛佛化之先河。如斯善利，雖由本人善根成熟，而家眷飭終如
法，善以助念，亦實極大助緣。故未後一著，望四眾佛子，及早注意。
李丁氏，法名德宏者，曾適揚州李某。因夫婿納寵妾，自未生育，
難安於家，遂依繼母丁德元居士而處。繼母亦即視同已出，互相扶持，
舉止相隨，近二十年如一日。民國十七年在申，由親友引見印老法師，
遂同叩求攝受皈依，請賜法名。老人亦念誠懇，即慈許，並題法名為德
元、德宏。自此長素奉佛，修持唯謹。母女相依，轉為法侶。痛念俗緣
福薄，眷屬凋零，今遇淨宗良導之出世父母，得依為師，亦屬萬幸。由
是孝敬老人之心，十分真切。論平日之信向修持，一切皆在劉居士之上。
唯恨宿業所障，因緣欠缺。民二十七年夏，見武漢將近淪陷，乃由香港
來滬暫避。因房價過昂，租賃不易，住客棧，費大而多不便。太平真老，
向知他母女信佛真切，當此大劫，流離失所，眷屬凋敝，殊堪憐愍。在
寺闢一淨室，俾其老幼五人同居。至二十八年三月初，忽患傷寒。延至
四月中，醫藥罔效，病勢日重。寺中佛事繁多，屋宇又少，若死在寺，
無法安頓，不得已而送醫院。醫院章程，悉依西法，飭終助念，萬難照
辦。入院二三日，知佛法人，不能前往。遂於四月十八日早，糊糊塗涂，
死在院中，時年五十。如此向有信心修持之人，若臨終得如法助念，往
生瑞相，當不在劉居士之下。但因機緣所礙，全失助念之益，致平日之
信心，現生不得受用，只作未來得度因緣，殊為可惜。以此比較，確知
臨終助念之關係，實為重要。雖然，功不虛棄，果無浪得。世無無因之
果，亦無無果之因。劉居士之如斯善利，當由宿種今熟，故得善緣眷屬
而為成就。李居士之如此差失，諒由宿世破人勝事，致感得種種不如法
之時節因緣，而作障難。且今生信奉三寶之一切善行，決定可作未來得
度之因，毫無疑義。但究不如當生了脫為直捷。故老人常云：「利人即是
利己，害人甚於害已。願有志生西之緇素同人，一舉一動，注意因果。
必使步步頭頭，悉令成就往生勝緣，為切要耳。

<h2>喫素念佛修淨業人，須平時事事多與淨行相合，乃可往生。</h2>
<pb n="841"/>
曹亞伯居士，湖北陽新人。天姿頗好，髫齡入泮，即與武昌起義諸
公，極力提倡革命。清廷嚴禁，遂亡命出國，遍游歐美，與孫總理諸公
互相提攜。至民國十一年，居士遂不與聞國事，隱居滬濱。繼在昆山置
產為家。後受張純一居士勸，信向佛法，遍讀大乘各級論。至民十八九
年，親近印老以後，與<rubynote t="（森）"/>亦頗相契。逢人必以佛法相勸，提倡宣傳，
頗有大力。法門之事，盡力讓持，不避忌諱，亦為人所難能。<rubynote t="（森）"/>為江
西寺產各事，均得其助力不小。而輕財重義，清高坦白，不與人爭權利，
亦為今人所罕有。惜事事草率，不依成規，致所行多成遊戲。所以只種
遠因，現生難得實益。平日以身心兩強，英雄自命，期能活一百二十歲。
奈因少年冶游，<little>（此他自己常高聲對從發露者。）</little>斲喪過度，已成外強中
乾，故晚年亦常生病。民國二十六年秋，稍患泄瀉，醫治將痊，仍一再
與<rubynote t="（森）"/>函約時期，來蘇禮覲印老，籍敘衷曲。詎知如期之前夕，患霍
亂。屆時約好同伴往邀登程，見其即將垂斃。不一小時，便奄然長逝。
時年六十二，僅得所期之半，為八月二十五日正午也。平昔所說一切世
出世間諸事，皆成畫餅。此則遊戲法門，現生難得實益之鐵證。修淨業
人，對其不依成規之一切，當切戒之。
彭守拙居士，江西南昌人。民十八年，特來滬選素廚司，到南昌辦蔬
食處。因至太平禮印老，始與<rubynote t="（森）"/>認識。後又在佑民寺，辦佛經流通
處。由作事認真，得諸居士信任，故兩處事務，皆歸經理。對法門中事，
隨緇素諸公之後，護持提倡，亦竭盡心力。<rubynote t="（森）"/>為南贛寺產諸事，多資
設法，為益亦深。但因兒女多，家無恆產，維持家計，頗費辛勞。自修
功課，雖不能無閑，亦不肯放過。年五十餘，因積勞身弱，致常生病。
至民二十七年七月間，預知時至，先對家人說定時期。屆時家人圍繞助
念佛號，居士亦正念分明，於大眾念佛聲中，安詳西逝。因其恭敬三寶，
事事皆依許止淨為師，聞往生瑞相，亦相近云。<little>（但聞時未經筆記，尚有
諸多情形，不能詳盡。）</little>
查賓臣居士，江西九江人。向業商，家道小康。熱心公益，樂善好
施，地方慈善，慷慨助成，曾為九江蓮社副社長。民二十四年，<rubynote t="（森）"/>過
九江，初次見面，即承特別優待。二十五年，朝普陀，來蘇洲，相識益
深。二十八年春，避難居贛州。轉徒流離，仍一心奉佛，數與<rubynote t="（森）"/>通
<pb n="842"/>
函，略商法門中事。至二十九年正月，不幸飛機轟炸贛垣，落彈於所居
附近，被驚嚇中風。繼患腦膜炎急癥，於二月二十一日申時逝世。因平
日深信淨土，素有修持，加以眷屬亦稍知飭終要義。故雖急疾而終，仍
得心存正念，毫無昏迷罣礙之象，連聲稱念阿彌陀佛，瞑目安然而逝。
如此，接之經教，頗具生西之瑞徵。亦由素行皆依成規，多與淨業相合
所感致。
按此三居士，皆已皈依印老人座下，執弟子禮。對許止淨居士，莫
不同聲贊揚。但彭查二位，一切行為，多以二老是則是效。縱有力量不
及，亦自知慚愧，不敢放逸，故結果亦相將庶幾。曹居士，口頭稱頌，
有過之而無不及。唯自己行動，多近草率，殊少著實。加之素無如法禮
拜持誦之定課，且隨自己心行，名曰念佛，故結果亦全無影響。足徵佛
法貴實行，非口頭所能了事。功不虛棄，果無浪得。<rubynote t="（森）"/>書此自儆，並
為一切同病者戒。

<h2>復恩施法院院長黃曉浦居士書<little>（附來書法名德宏）</little></h2>
端午後二日來示，延至大暑日拜讀，計時三十一天。交通不便如此。
非常時期，一切以非常視之，天寬地闊矣。自惟孽重障深，幸留殘命與
公通問者，皆佛菩薩默佑之力也。古曆四月二十日，日機轟炸恩施縣城，
時在酉初，德宏方自法院回寓。警報至，兩女與女僕，抱福周兒避往山
洞。小妾抱福備兒，隨宏不走。緊急警報旋至，宏在佛前念觀音菩薩機
聲回環作響，佛底前，有一方桌，上加棉絮，小妾伏其下。忽牽宏衣，
宏俯首視之，頭部方入桌下，炸彈陸續發聲，卻不甚烈。備兒大哭。宏
背部有物微觸，起立一視，房門震倒，佛座亦傾，滿室灰土。足下有小
瓷觀音像，急拾入懷中。<little>（上年法院寢室被回祿，瓷像陷瓦礫中，毫無損
傷。）</little>牆已外斜。與小妾出門視之，始知前後兩進皆中炸彈，棟折榱崩。
後進鄰居，又中硫磺彈起火，倉卒從前進木料支柱下竄出。小妾與鄰女，
避往安全地點。宏擬搶救衣物，回至原寓門首，孤力無援，不敢一人竄
入。正徘徊間，不意四面火遮去路，急避伏夾牆內爛泥溝中，閉目念佛。
上下左右，火落如雨，手拍即息。火焰離頭不足一丈，熱氣非常難受。
溝泥已成溫湯，衣已著火一二處。心中仍無所恐，惟自咎不應戀戀衣物，
<pb n="843"/>
陷入絕地，靜特佛菩薩援救而已。久之，南面火勢落下，恃鞋底為爛泥
浸透，奮起蹋火而過。行十丈遠，竟獲安全，無一毫損傷。不過肌肉久
經火炙，胖子已成瘦漢。所有衣物書籍，及十餘年來日記、詩文稿，蕩
然無存。法院文卷器具，亦成焦土。又幸行政、財政、各部，皆由高院
第三分院院長負責。昨奉部令，分院院長、首席、皆撤職。宏將來雖受
處分，想於飯？無礙。法院移東鄉大歇場，即在附近賃茅屋一間。借友
人衣一二件，同鄉贈小兒衣數件。兩女兩兒，有衣無？。城內商店，大
部炸毀。鄉中須趕場，衣料難買。聊度難民生活，歷時將兩月。念先考
八旬冥誕，無力營齋，只有匯上五圓，叩乞轉請百八佛七道場，設位超
薦。又乞代購吃飯家夥<little>（即六法全書）</little>一部。次兒本名福備，不料印老
法師，賜名即此二字，佛法感應，不可思議。宏自劫火出後，誓持大悲
咒終身，行、住、坐、臥，心中默誦，為世界祈禱和平。只問耕耘，不
問收穫，師謂然否。生兒教養並重，小妾督責甚嚴，急時亦知念觀世音
菩薩。福周兒，亦能拜佛。知念，附陳。切盼來諭，開示此次火劫因果
之理。老法師座前，煩為叩安。
前日接航函，驚悉經過危險，何啻虎口餘生，真令人不寒而慄。佛
菩薩有求必應，尋聲救苦，不可思議之感通，益信而有徵。<rubynote t="（森）"/>擬撰一
靈感記，登佛學半月刊等，為之宣揚，啟人信仰。居士之善根，亦可日
益增長矣。第居士於衣物上遭此大劫，<rubynote t="（森）"/>遠在數千里外，實抱愛莫能
助之慨。幸全家大小，均得脫險無恙。只貴體為劫火久灸，大胖子成瘦
漢，亦無其他傷害，則行動當較慶快，亦無所礙。至在未脫火窟，最危
險之時，能心無恐怖，此為修持有素之表現。但只靜待佛菩薩救援，不
知念及已陷絕境，自分萬無生理，尤應專念南無阿彌陀佛，或南無觀世
音菩薩，<little>（隨念一名既可）</little>一心希望佛菩薩垂慈。如不能脫險逃生，即專
望接引往生。不知如此著想，猶非徹底究竟。幸得脫險，不然，恐葬身
火窟，而不得往生之善利，為大誤矣。注想佛菩薩接引往生，如未至其
時，亦能感佛菩薩救護脫險。尤望百尺竿頭，更進一步，其利益大，方
為徹底。至云：「此次因果之理吾人自無始來，無孽不造，但須因緣會遇，
方受果報。即如目下令吾人罹此大劫之人，一切險惡心行，吾人往昔昏
迷不知覺照時，縱有輕重強弱之不同，亦無非只顧我活，不怕人死，以
<pb n="844"/>
五十步笑百步耳。世無無因之果，亦無無果之因。將來究應如何酬償，
或冥或顯，自有相當之價值在。吾人深信因果毫髮不爽即已。若云：「畢
竟如何，自非凡庸粥飯僧所能分析。令先嚴老人八十冥壽，已函百八佛
七道場，安位超薦。吃飯家夥六法全書，已托友人代購代寄。友人回信，
一併附上，便知所以。尊願終身持大悲咒，祈禱世界和平，固屬甚善。
但此萬無生理，劫後餘生之有限光陰，尤須多念南無阿彌陀佛。並以一
切功德，普為眾生迴向，同求生西方極樂世界，俾自他悉得了生脫死之
究竟實益，庶不負佛菩薩此番慈救矣。

<h2>跋傳鄒仁顯念佛感虎捨豬記後<little>（附來記）</little></h2>
傅鄒仁顯，江西清江縣東郭村，傳春浦居士之妻。<little>（其夫春浦生西事，
再見本附錄之末。）</little>為人慈祥篤實，刻苦自勵。信奉三寶，念佛不懈。居
士逝後，伶仃孤苦，孑然一身，失其所依。屢經春浦居土友人，為其籌
劃食住事宜，迭遭逆境。二十八年五月間，經人送入距樟樹鎮十數裡石
坡裡清淨庵居住。仁顯念誦精勤，暇時上山打柴售賣，以謀升斗之米。
該鄉人大多不聞佛名，見仁顯如此修持，咸與親近。有患病者，仁顯為
之誦經施藥，<little>（藥由餘敬西居士制送）</little>輒有奇效，十瘉八九。一日，早課
後，照常上山檢柴。柴已捆好，肩荷而行，瞥見尋丈前蘆葦內，一物如
牛。適村中二豬遊於是地，該物即攫其一，勢將啖食。仁顯見之，即大
聲念南無阿彌陀佛。初不料此物，即將豬放下，任其逃去。該物炯然兩
目注視仁顯，仁顯熟視，始知虎也。此時念佛雖然不輟，幾不成聲，驚
惶失措，不能舉步。山下數十武，即有農民耕田。當虎來去之時，農民
均已看見，仁顯念佛，亦皆聞悉。豬逃回家，適走田墈上過，鮮血淋漓，
農民均驚異。僉以此豬能從虎口逃出，誠大奇事，然念佛人，或遭不測。
正當猜想之時，聞斷續念佛聲，仍然在耳。群乃循聲而往，見仁顯雖呆
若木雞，而念佛如故。眾趨而問訊，仁顯始復常態，歷述顛末，棄柴而
歸。經此遇虎念佛解脫豬厄之奇事後，石坡里人，方知佛力不可思議，
信仰者由此日眾，檀施者亦不乏人。初次佈施者，即脫虎口豬之主人翁。
該豬現仍長畜如常云。<little>（此記，從餘敬西居士多次來函中，綴集而成。）</little>
傅鄒仁顯，民國某年，已在南昌定恆和尚座下，求援三皈。二十四
<pb n="845"/>
年秋，<rubynote t="（森）"/>回贛經過樟樹鎮時，隨其夫春浦，同求<rubynote t="（森）"/>為授
五戒。自
此持齋念佛，精進不懈。迨去歲春浦西逝，目睹瑞相昭彰，眾嘆希有，
信心因之益堅。加以上無父母，下無兒女，復無卓錐之地，孤苦無依，
厭離娑婆，求生極樂之心亦愈切。奈宿業所障，雖有其夫老友謝雙湖居
士等，一再維持，終以因緣阻隔，難得安居。觀其歷經困苦，實有飢寒
交迫，求乞無門之厄難。幸其信佛心專，善念真切，迭受障礙，俱寧可
自己受苦，不願有礙他人。現生苦樂安危，皆置度外，一心以念佛求生
西方為志。由此真善，故得如斯感應，足徵其宿業之重。從前所歷逆境，
實由其真善感格，將不堪設想之後報重報，轉作現報輕報。本為衣、食、
住、三，無法籌措之餓莩苦嫠，今則毫未貪求，自然得有衣、食、居住。
雖由諸善士憐愍成就，若非佛慈加被，又何克至此。<little>（按虎為極惡之物，
本以禽畜為料。然一聞佛名，凶惡頓息，慈善心生，即將入口之豬舍去。
但因從未聞過，出林一看念佛之人，致仁顯受驚，虎即遁去。六字洪名，
威神真不可思議。虎尚如此，人為萬物之靈，聞之究當如何。今該鄉人
因而感格生信，則此虎實仁顯之護法，鄉人之導師。經云，一切眾生，
皆有佛性，以虎證之，益明。普願秉性最靈之同仁，猛省覺悟，庶免人
不如虎之譏也。）</little>但仁顯今已得此，若忽生自滿自足，以為自有功行之自
恃心，或夾著貪求不足之妄念，則難免觸怒護法龍天，將來依然受厄。
唯願其自知本屬苦嫠，定成餓莩。今得衣、食、住、三，可以度日，尤
須深生慚愧，知足知止，懇切懺悔，專精念佛。貪瞋癡等惡念，必期拔
盡根株。發起菩提大心，自度度人。得到檀施財物，除自己節儉正用外，
有餘，仍當轉施孤貧。如此終身行去，則生西當可預卜。庶不虛此生此
遇，蒙佛菩薩之靈感加被，即諸檀護之功德，亦可圓滿成就矣。

<h2>藉崔居士復游居士書順答江易園居士啟</h2>
江易園居士．本有宿根．有學問之大文人。雖於佛法之精奧諦理．尚未深入．
<little>（觀其演講錄．論士．自知其佛法程度。）</little>因其世諦聰明過人．
故於通俗佛法．頗能發揮光大。且為人不立崖岸．和藹謙虛．殊非妄自尊大．
目空一切高狂者比。故<rubynote t="（森）"/>聞其名．見其文．
<little>（指三字頌．與陽復齋詩偈初集。）</little>即渴慕不已。
<pb n="846"/>
迨及晤談．愈覺愛人。深望其與許止淨、徐蔚如、聶雲台、范古農等諸居士．
同作騙邪輔正之法門金湯。<little>（此指外護．復兼弘利者言。若單作外護．則大有人在。）</little>
奈眾生業感．徐、許、相繼西歸．雲公善病．古公亦淨躬微弱。唯易公健在．一切皆好。
但以好奇心重．致被木筆、沙盤、所迷惑。又因善恭維人．致狡黠者流．即藉靈鬼之力．
以恭維作釣餌．深入心腑．遂致一迷莫返。即生平最崇拜信奉之印光法師．迭扇慧風．
極力掃蕩．皆不能動其迷霧。<rubynote t="（森）"/>自忖學識譾陋．更不待言。
故其妄認乩語迷雲．與佛法慈雲．了無二致．曾函懇真老與<rubynote t="（森）"/>．
向印老疏通．冀除隔膜．仍通聲氣。<rubynote t="（森）"/>亦急欲裁答．
希其出幽谷而登喬木。一再深思．人微言輕．殊難著手。茲幸有崔澍萍居士．
本久侍易公之人．<little>（易公演講錄．多其所記）</little>尚能區別邪、正、真、偽．不為迷霧沈霾。
觀其復有維居士函．苦心孤詣．直言挽勸．可謂先得我心。故即藉此因緣．
減筆墨以之露布．便作裁答易公之最誠懇忠告。抑尤有進者．易公詩云．
卅年儒佛頗沈思．佛鬼天淵豈未知。念佛持齋云鬼教．斯言何異謗阿彌。
即此益知易公之尚欠擇法眼在。何也。楞嚴經第九卷．想陰區宇．
十種陰魔．段段皆言．天魔候得其便．飛精附人．口說經法．其人不覺是其魔著．
自言謂得無上涅槃。此可剖出易公錯認定盤鍼之鐵證。於此不知．無怪其一迷莫返也。
況當今人心不古．專以投機為能事。請易公熟讀楞嚴．精研其義．
必期深知魔事微細險惡而後已。若仍以木筆、沙盤．為能代佛宣化．
有過於具正知見．行解相應．苦口婆心．內外一如．若印老輩之法言者．
除調達一流外．決知別無其人也。何以念佛持齋之話．當今善知識不足依．
定須由木、沙、所出而後取信也。即今如此縷瑣露布．正為易公高尚不凡．
冀其撇下木、沙．再專以念佛持齋之道．而自行化他．則不特法門之幸．
實大地眾生之幸也。區區愚誠．敬祈諒之。

<h2>答周羣錚居士書</h2>
來示云：「時當末法，彼邪見魔黨，往往身泰體健。而正信之士，反
致多病多惱。豈非定業使然，有令人太息不置等語。<rubynote t="（森）"/>殊反是。何也。
一由宿生定業所使，加之因果複雜，吾人肉眼凡夫，究竟不能明瞭。戒
賢論師，玄奘法師，宿種現行，善根福德，究為如何。尚須受重病苦，
償清往昔殺業，方得上生兜率內院，次第進修，圓滿菩提。吾人業障深
<pb n="847"/>
重，論正信功行，福德智慧，皆不能望戒奘諸古德之肩背。況身惡雖少，
意惡實多。<little>（此森自述心行，則口過亦仍常犯。每閱俞淨意公遇灶神記，
不禁毛骨悚然。）</little>縱有發心，亦難真切。今則欲依淨土橫超法門，全仗佛
力，帶業往生。便感得佛慈加被，俾沈淪三涂劇苦之後報重報，轉作今
生疾病纏綿之現報輕報。庶即此一生，了卻百千萬劫不易了得之生死大
事。正是佛慈攝受，有求必應，感而遂通。<little>（許止淨，攝雲臺，二居士之
菩薩心，與一切實行，森常覺慚愧不及。而二位之病苦纏綿，實遠在吾
人之上。森經久深思，再以社會人心事實證明，始知作業容易，酬償實
難。方信其二位之病苦，確為重業輕報，而得超凡入聖之殊勝利益也。
至邪魔康健，一或現生惡果未熟，宿福所持。二或因其惡心猛厲，天道
巧妙，厚其凶德，俾其速入三途。不拘如何，即其將來苦果，吾人亦決
不願承受。世無無因之果，亦無無果之因。且報應之冥顯遲速，實為因
果複雜所致。吾人肉眼凡夫，不易辨明，切勿誤會。）</little>深知如此，故雖
病魔纏擾，痛苦經年，身雖難受，心實慶快，毫無怨尤嗟嘆之意。唯依
隨緣消業，不造新殃，必期重債輕還，怨家債主，一一寬恕，同遂往生
而後已。愚見如是，不知高明以為如何。

<h2>普陀山天華禪院承頂上海崇寧庵募捐啟</h2>
觀世音菩薩，誓願弘深，尋聲救苦。法華經普門品偈云。或漂流巨
海，龍魚諸鬼難，念彼觀音力，波浪不能沒。此我釋迦世尊，金口誠言，
於三千年前，偈答無盡意菩薩之明文也。如是靈感，史冊所載，班班可
稽。直至目下，益有事實為之證明，尤為信而有徵者。普陀山天華禪院
住持，修田大師，<rubynote t="（森）"/>於民十五六年，在法雨寺，助印老法師校對文鈔，
校訂山誌時，即同住一處。勸以念佛念觀音，便生信向。迨今年，因時
局關係，道糧無著，特由普陀乘輪來申叩募。適所乘華民輪，因年久破
爛，水入艙中，在舟山洋觸礁沈沒。時值黑夜，不知方向。乘客數百，
慞惶失措，群呼救命。大師因知觀音靈感，遂勸大眾同念聖號，以求救
援。因禍切燃眉，信向同念者眾。有近二百人，於黑夜中，自分千死萬
死時，得索一根，次第沿下礁石，匍匐登山。餘近百人，葬身魚腹。此
事早見報端，第不知大師亦為劫後餘生之一人也。迨大師轉輪抵滬，適
<pb n="848"/>
城內大東門崇寧庵，有退讓出頂之議。因思如此年年叩募，實感困難。
如設法頂得此庵，為天華下院，則天華僧眾，雙方往來，以崇寧收入所
餘，補助天華齋米，為一勞永逸之計，亦屬妥善。商諸護法善信，亦多
表贊同。奈頂費與修補，需費數千圓，因囑<rubynote t="（森）"/>略述緣起，以便叩募。
乃將大師信念觀音得慶更生之靈感經過，約略敘述。唯冀護法宰官，善
男信女，聞茲大士尋聲救苦之靈感事跡，同發信心。值此崇奉三寶之特
別因緣，樂予成就。發同體之悲心，捐無盡之寶藏。其為功德，唯佛證
知，是為啟。

<h2>答曾怡芝居士四問</h2>
<little>（一）</little>靈巖佛七，多一次迴向。<little>（他處亦多如此行者）</little>即每
日正午前，
上供後，接連至牌位前薦食，<little>（即延生佛七，亦無妨附供，追薦祖先等位。）</little>
亦為一次迥向。每日除早晚課外，六枝香，此在第二枝香後。上供薦食
畢，稍停片刻，即午齋。
<little>（二）</little>早晚功課，為亡人稱名迴向。<rubynote t="（森）"/>則按照普通叢林功
課，每
朔望早課完，禮祖時，將禮畢，有各代為生身父母，禮佛三拜，求生淨
土之語。故每朔望，即一人獨行之早課完，亦照常禮祖。<little>（此隨眾時多而
詳備）</little>禮畢，即逐一稱名禮佛，為之迴向，如為父母迴向，則拜時心中
默念觀想云：「代為生身父母，禮佛三拜，<little>（若一拜者，則云一拜。）</little>懺悔
業障，解除無邊罪業，銷釋愆尤，出離苦趣，求佛慈悲哀愍攝受，早垂
接引往生淨土。<little>（隨拜隨默念，心中隨想父母形儀，同在佛前隨行禮拜。
一拜如是，拜拜皆然。）</little>父母既爾，餘人亦然。甚至怨親平等，以及法界
一切眾生，次第普為稱名禮佛迴向。即非朔望，如每日早晚功課，至三
皈依完，不禮祖，亦當代生身父母，及大有關係之恩人，<little>（或有特別因緣，
如新逝親友等。）</little>均如此迴向。此<rubynote t="（森）"/>之未有師承，全依己見而行者，
<little>（靈巖山，每晚大迴向，亦有三拜。）</little>准理常無所礙。迴向已畢，或即禮
佛三拜而退，亦可。<rubynote t="（森）"/>乃再行禮觀世音菩薩，持大悲，往生咒等，為
求世界和平，自他同免厄難等功課。<little>（靈巖功課，名曰靈巖念佛儀規，今
年夏早已出版。惜此時不能寄，待可寄時，隨寄數本，便知。）</little>
<little>（三）</little>茶毗之事，僧俗皆無礙。西域人死之後，葬法有四。一、水
<pb n="849"/>
漂，投諸江河，以喂魚鱉也。<little>（此須近大江河乃可。山僻小溪，則非所宜。）</little>
二、火焚，火焚其屍，冀破我執也。<little>（此須隨處皆可。）</little>三、土埋，穴土
掩藏，俾無暴露也。<little>（此亦普通。）</little>四、林施，置之林間，俾鳥獸食也。<little>（此
須深山大澤乃可。究不及前三種妥善。）</little>吾國向主土埋，<little>（讀孟子蓋上世
常有不葬其親者一篇，即知所由。）</little>其實仍不如火化之美滿。且佛法東來，
僧皆火化，即取破除我執之意義。人之煩惱生死，完全我執身見為根本。
即淫欲等大患，亦仍從我執身見而生。身見我執若破，淫欲又從何而生。
故唐宋時代，深知佛法之高人達士，雖未出家，亦每主火化。後世多不
樂從者，即為固守身見我執。身見太重，實屬修行之一大障礙。而來示
所謂，居士多未斷欲，為色身不清潔，不宜火化，亦非通論。博地凡夫，
四大假合之身，未至業盡情空地位，不拘僧俗，皆是腥臊臭穢之膿血而
成。身雖斷欲，依凡愚淺近情見論，則較之貪欲之人，略似清潔。然心
欲未盡，即污穢仍存。若據高深諦理論，四大本空，五蘊非有。諸法因
緣，皆無自性。諸怫正遍知海，在一切眾生心想中。一念回光，便同本
得。遮那妙體，遍界全彰。本無生、滅、增、減、之殊，又何有僧、俗、
垢、淨、之異。故心經云，不生、不滅、不垢、不淨、不增、不減、即
指此心、佛、眾生，三無差別之真如實相之本體也。吾人迷真逐妄，背
覺合塵，以致流浪生死，了無出期。今欲返妄歸真，背塵合覺了生脫死，
超凡入聖，必須破除身見我執，為最初下手工夫。因此故凡學佛之士，
如知求神識得所，不拘僧俗，均當火化。不特無礙，確有實益。<little>（對今
後之環境，尤為適宜。為鐵路之經過多致暴屍露骨。即大都會，棺材價
昂，覓土尤難，恐非佛弟子亦當就範。但須求得焚化之良法為要。）</little>至
眷屬不忍，亦仍不知注重神識得所，及身見我執為患等義之所致也。若
稍有知，在本人則棄之唯恐不速，在眷屬亦當善體親心，又何至稍生留
戀。<little>（四）</little>在家二眾入殮之衣冠，既知必須破除身見我執，而衣冠之隨便
皆可，更不待言。一生賴以作為一切之色身，尚可棄之如遺。而包裹幻
身之身外衣冠，又何足重視。<little>（孔子對人之在世，尚不以惡衣惡食為恥。
況人之已死，隨腐爛之死屍而入殮者乎。）</little>依愚見，必以節省為上策。寧
可將新製衣冠等費，省來做弘法利生，及救濟飢寒困苦等慈善事業之用，
為之資益亡者神識得所，較之糜費厚殮，得失自屬天淵。即須稍順人子
<pb n="850"/>
俗情，不能因重神識，而廢棄形儀，即可從亡者之心願，僧服俗服，俱
無不可。但總要不涉糜費，即亡者主張，有近糜費從厚，亦須善為解釋，
令其不著身見而後可。若順其貪著厚殮，助其身見我執，亦屬往生之障，
仍非所宜。如亡者自主薄殮，則無身見之累，而僧裝俗裝，俱無所礙也。
愚見如是，不知高明以為如何。

<h2>傳春浦居士生西記</h2>
<little>（民國二十七年九月述）</little><little>（餘蕅生、陳展西）</little>
同記居士，諱川，號春浦，江西清江縣東郭村人。幼失怙，母聶太
夫人，苦節教養。習法政巡警學，屢充清江縣署科員，萬載株潭鎮警察
分所所長，樟樹義務學校校長等職。居縣城有年，參與各項公務，官紳
倚畀，有大疑難，每預商決。聶太夫人，夙奉觀音大士，持素念佛。民
國十七年，太夫人寢疾，居士發願朝普陀，弗藥而瘉。二十年九月，遂
至普陀還願，禮梵音洞，感菩薩示現白衣執淨瓶楊枝相。復求明宿命，
見一頭陀，衣服藍縷。乃悟輪迴之非虛，求出離娑婆之念益切。得月淨
法師函介，謁印光法師，及德森師，於蘇州報國寺，始聞淨宗法要。嗣
後弘化社出版典籍，各有所贈。因而信解益增，遂函懇皈依。德師為取
法名禪川，宇航西。復承德師路過樟樹時，為授優婆塞戒。信願念佛，
精進不懈，蓋得力於德師之啟迪為多。二十二年，充鹿江念佛林宣講主
任，誘掖勸導，從者甚眾。居士家道素寒，體弱善病。每欲出家，苦無
相當寺宇。常就診蕅生家，蕅生語以時節因緣，非可強致。然厭濁欣淨
之心既深，減壽求生之願益切。禮拜觀想，必期早蒙接引，徑赴蓮池。
今年春，夢觀音菩薩示語，期在七月。迨盂蘭盆會後，遂抱病，則一心
念佛，忘其所苦。二十三日，戚友助念，已瞑，而逾時復甦。請永泰大
寶殿大仁師來，托以茶毗事。二十六日復綿惙，家人泣。居士笑止之曰，
吾當於地藏菩薩聖誕日西歸。至時，端坐椅中，結彌陀印，凝視佛相，
安然西逝。遍體冷透，頂門獨溫。面容妍澤，有逾生平。閏七月初二日，
樟樹通慧寺住持大松和尚，及大仁師，皆至，料理入龕。為之趺坐合掌，
宛如生人，先日大風雨，迄子時舉火，天忽光明。異香馥郁，非檀非蘭。
白光一道自龕出，向西而去。當秋初炎熱之時，死經三四日，屍不腐臭，
<pb n="851"/>
反放異香，非佛法靈異，曷克臻此。見者聞者，咸贊嘆起敬，稱佛法真
不可思議也。春秋四十有八。
蕅生曰，末世念佛者多，成就者少，無真信切願故也。孟子論大丈
夫，須富貴不能淫，貧賤不能移，威武不能屈。世間法尚如此，況求生
淨土，超凡入聖之佛法乎。居士於貧病家纍，概置弗顧，孜孜汲汲，唯
佛是念，譏侮摧挫，百折不回。卒之預知時至，瑞相昭然，足為生西之
據。如來徹底悲心，無問自說之淨土法門，真為末世眾生出苦之捷徑。
但辦肯心，決不相賺，古人誠不我欺。蕅生獲與居士交，實受其熏陶而
起信。欣足之先，勉抑人琴之痛。傳之勵俗，亦以自警焉。

<h2>聶雲生居士生西記<little>（陳展西記）</little></h2>
居士，諱傳曾，號雲生，江西清江人。幼失怙，受母氏教養。端重
好學，光緒甲辰成進士。官湖北，伯兄喪，返籍，後被選為江西諮議局
議員。入民國，為省議會議員。均克盡言責，不為媕婀游移。籌安會時，
賄選勸進代表，投票則千金立至，違，則以兵劫持。居士竟拂袖歸，所
守類如此。喜為古文辭，然非有關世道大防不苟作。晚近二十年來，究
心佛典，取法華、楞嚴、金剛、圓覺、諸大乘經，循環持誦，而歸宿於
淨土五經，長齋念佛有定課。讀印光法師文鈔，恨未得親炙。丁丑禱雨
如願，遂成立膏雨念佛林。常至樟樹鎮鹿江念佛林演講，感化甚眾。已
卯夏，屢患泄瀉，自以篤志西歸，不復乞靈藥餌。十月，衰病益劇，屢
夢佛菩薩示現，自知時至，口授遺囑，延僧侶戚友，率兒孫念佛。綿惙
之際，氣息漸微，猶能金剛念，毫無痛苦。正念分明，一心不亂，捨報
安詳，加入禪定。通身柔軟，頂門後冷，顏色悅豫，威儀如生。凡諸瑞
相，與往生證例吻合，考之觀經，蓮品必高。良由淨土法門，以自力感
佛力，故能即生取辦也。居士生於清同治八年已巳，於民國二十八年已
卯，十一月初一日西歸，世壽七十有一。所著思補堂詩文日誌，多闡明
淨宗教義，藏於家。

<si>阿彌陀佛，修淨土行，一心虛寂，三業清淨。
阿彌陀佛，修行施度，內外俱舍，心無所住。
<pb n="852"/>
阿彌陀佛，修行戒度，持犯俱超，真性徹悟。
阿彌陀佛，修行忍度，我見既空，何有違忤。
阿彌陀佛，修行進度，一念不生，萬行俱備。
阿彌陀佛，修行禪度，動靜體離，惺寂莫附。
阿彌陀佛，修行智度，五蘊俱空，不涉迷悟。
阿彌陀佛，圓施四攝，上中下根，平等相接。
阿彌陀佛，萬行圓修，恩沾九界，了無不周。
阿彌陀佛，所行無礙，於一切法，得大自在。
阿彌陀佛，圓滿三覺，上聖下凡，同登極樂。
阿彌陀佛，號無量壽，彼國人民，壽亦無數。
阿彌陀佛，號無量光，樂邦生者，光何能量。
阿彌陀佛，號無邊光，普照遍攝，三際十方。
阿彌陀佛，號無礙光，山河大地，總無遮妨。
阿彌陀佛，號無對光，諸佛莫及，餘何克當。
阿彌陀佛，號炎王光，其光清涼，明瞭輝煌。
阿彌陀佛，號清淨光，圓離空有，徹露真常。
阿彌陀佛，號歡喜光，徹證常樂，了無惑殃。
阿彌陀佛，號智慧光，真窮惑盡，普照十方。
阿彌陀佛，號不斷光，三德圓證，斷續雙忘。
阿彌陀佛，號難思光，九界眾生，誰能贊揚。
阿彌陀佛，號無稱光，除十方佛，莫能表彰。
阿彌陀佛，超日月光，一光等照，慈濟無央。
阿彌陀佛，淨土宏開，孤露眾生，登寶蓮臺。
阿彌陀佛，度生念深，以果地覺，為因地心。
阿彌陀佛，恩德無儔，十方三世，悉蒙庇庥。
阿彌陀佛，國土莊嚴，正報依報，等離議嫌。
阿彌陀佛，樓閣門開，來者同入，何止善財。
阿彌陀佛，國氣調和，了無寒暑，高山長河。
阿彌陀佛，理事甚深，貫禪教律，絕去來今。
阿彌陀佛，金臂恆垂，遍接來機，不失其時。
<pb n="853"/>
阿彌陀佛，白毫相光，照彼真修，不乏衣糧。
阿彌陀佛，心作心是，執是廢作，地獄種子。
阿彌陀佛，如月在天，普印眾水，妙莫能詮。
阿彌陀佛，洪爐片雪，無邊罪障，直下消滅。
阿彌陀佛，修持妙諦，都攝六根，淨念相繼。
阿彌陀佛，萬法包羅，水中滄海，藥中伽陀。</si>

<article>印祖文鈔三編1</article>
<book>印祖文鈔三編上冊</book>
<sarticle>印祖文鈔三編上冊卷一</sarticle>

<h1>書信</h1>
<h2>大師自述</h2>
民廿八年冬，外國人某氏至靈巖，謁見大師有所請問，互用筆談，大
師自述略歷行願如左。
經歷光緒七年出家。八年受戒。十二年往北京紅螺山。十七年移住北
京圓廣寺。十九年至浙江普陀山法雨寺，住閑寮。三十餘年不任事，至民
十七年有廣東皈依弟子擬請往香港，離普陀，暫住上海太平寺。十八年春
擬去，以印書事未果。十九年來蘇州報國寺閉關。廿六年十月避難來靈巖，
已滿二年。現已朝不保夕，待死而已。此五十九年之經歷也。一生不與人
結社會，即中國佛教會，亦無名字列入。
近來動靜自到靈巖，任何名勝，均不往游。以志期往生，不以名勝介
意故。
行事每日量己之力，念佛並持大悲咒，以為自利利他之據。一生不收
一剃度徒弟，不接住一寺。
主義及念佛教義對一切人，皆以信願念佛，求生西方為勸。無論出家
在家，均以各盡各人職分為事。遇父言慈，遇子言孝，兄友弟恭，夫和婦
順，主仁僕忠。人無貴賤，均以此告。令一切人先做世間賢人善人，庶可
仗佛慈力，超凡入聖，往生西方也。並不與人說做不到之大話，任人謂己
為百無一能之粥飯僧，此其大略也。
<pb n="854"/>

<h2>復弘一大師書</h2>
昨接手書，並新舊頌本，無訛勿念。書中所說用心過度之境況，
<le>光</le>早已料及於此，故有止寫一本之說。以汝太過細，每有不須認真，
猶不肯不認真處，故致受傷也。觀汝色力，似宜息心專一念佛。
其他教典，與現時所傳佈之書，一概勿看，免致分心，有損無益。
應時之人，須知時事。爾我不能應事，且身居局外，固當置之不問，
一心念佛。以期自他同得實益，為唯一無二之章程也。

<h2>致真達老和尚書</h2>
<le>光</le>三四十年承兄照應，不勝感激。今晨精神陡疲，若將死者，因將上
海各絡索事大概交德森法師。過二句鍾，又覺無甚關係，雖不即死，死也
不免，不妨預為談敘。<le>光</le>生性不喜多事，死了也同死一個平人一樣，否則
便是加<le>光</le>罪過矣。

<h2>復德森法師書一</h2>
　　所寄之附？，昨二點鐘後方到。以與客談話久，無精神看。今晨逐
一看過。適孟庵來令看，？嘆不置。續鈔上本已定，若下本屢附之文多，
則二本厚薄不同。宜將此冊附於上本之後，則兩本適均。附不必定在末後，
上本後亦是附，不可決定附於下本之後。現各處款收齊將近二萬，用報紙
也不過印二萬上下。若用毛邊，一万隻能印三四千部。樂居士之心，可謂
盡善，惜不知時宜。<le>光</le>自印書來，尚不用毛邊，何況報紙。後以毛太破碎
太多，剔出少半作廢紙賣，而其紙價仍算於書中。況福建江西出紙處，都
遭兵災，以故只好用報紙。樂蓋不知<le>光</le>之本心，萬餘部書，在印處覺得很
多，若分出去，實為甚少。樂之論，係太平時世之常法。<le>光</le>之意，乃飢荒
時世之權法。不執一，則二俱合理。一執一，則二俱未善。今說一譬，以
明其義。譬如有人於米珠薪桂之時，以十萬濟飢。以十萬有限，飢民無窮，
當用稍賤之糧，以期多濟時期及窮人耳。若用上等食糧，善則甚善，錢盡
後將奈之何。文鈔之感發於人不少，非紙好而得。鄭哲侯六十歲前，與佛
為怨，六十歲看文鈔，將從前韓歐程朱之所說，置之度外，極力提倡佛法。
<pb n="855"/>
可知真欲利人，宜以廣佈為事。有謂多則被人遭踐，有損無益，須知佛經
儒書，不能令絕無遭踐之事。吾人業力凡夫之書，何能絕無遭踐之事。現
在中外信佛者多，固不須作此深慮。當念無佛法處之大通家，尚有不知佛
法之苦。若曾左李閻，<little>（閻丹初、朝邑人、曾為副相、人極淳樸、不謗佛、
亦絕未研究、）</little>皆不謗佛，亦不知佛之人。可不哀哉。祈慧察是幸。此字
不可附入文鈔。

<h2>致德森法師書二</h2>
　　凡上海所有之款，通歸印文鈔，不必一一報明。<le>光</le>大約不久了，故將
已了者了之，不能了者亦了之。<le>光</le>死，決不與現在僧相同，瞎張羅，送訃
文，開弔，求題跋，<little>（僉欠）</little>些大糞堆在頭上以為榮。以後即不死，外邊
有信來，也不要寄。信來，師願結緣，則隨意答復。否則原書寄回。五臺
之信不寫了，法度尚不以為然，寫之亦只自討煩惱，任他明心見性去。藥
師經今日為寄去，以後師當與彼商酌，<le>光</le>不問事了。<le>光</le>自民六年
漸忙，忙
得不了。只為別人忙，自己工夫荒廢了。倘阿彌陀佛垂慈接引，千足萬足。
至於作傳作銘贊誄聯者，教他們千萬不要<little>（僉欠）</little>大糞向<le>光</le>頭
上堆，則受
賜多矣。祈慧察。師幫<le>光</le>十九年辛苦，不勝感謝。<le>光</le>死，亦不必
來山，以
免寒涼。

<h2>致德森法師書三</h2>
　　此刻似不如清晨之疲怠，諒不至即死。然死固有所不免，當與熟悉者
說，<le>光</le>死仍照常為自己念佛，不須為<le>光</le>念。何以故，以尚不與自
己念，即
為<le>光</le>念，也不濟事。果真為自己念，不為<le>光</le>念，<le>光</le>
反得大利益。是故無論
何人何事，都要將有大利益的事認真做。則一切空套子，假面具，都成真
實功德。真實人方是佛弟子。<le>光</le>見一大老死，一人作像贊云：「於穆大雄，
出現世間。又一弟子與其師玉嵀作傳云：「其行為與永明同，殆永明之後身
乎。<le>光</le>批云，以凡濫聖，罪在不原。玉師雖好，何可作如此贊乎。玉師有
知，當痛哭流涕矣。好好的佛法，就教好名而惡實的弄得糟透了。吾人不
能矯正時弊，何敢跟到<little>（僉欠）</little>大糞的一般人湊熱鬧，以教一切人為自己
多多的<little>（僉欠）</little>些。意欲流芳百世，而不知其實在遺臭萬年也。<le>光</le>
無實德，
<pb n="856"/>
若頌揚<le>光</le>，即是<little>（僉欠）</little>大糞向<le>光</le>
頭上堆。祈與一切有緣者說之。

<h2>致德森法師書四</h2>
　　去臘擬將廣濟之信作罷，由師慫恿，於除日起隨意書之。妙師見之令
？，<le>光</le>本無意於入續鈔也。絡絡索索，有五千言。其初？打千僧齋之流弊，
裁去另呈。內中？參禪不易得益，以五祖戒為證。戒師非常人，尚未斷見
惑，況了生死乎。東坡守杭時，尚不拒絕娼妓，可知其仍是具縛凡夫。師
詳閱之，可附即附，亦不必執定。<le>光</le>目力益衰，信札益多。去臘立春日，
因與妙師說，若常住肯料理，則<le>光</le>不問事。否則一概退回。妙師令人代理，
凡求皈依者，空函固多，亦有具香敬者。前二年凡來寺皈依，香敬及特別
送<le>光</le>者，通歸常住。凡信中寄來者歸<le>光</le>。今則特別送者歸<le>光</le>
。來山皈依香
敬，信中香敬，通歸常住。上海有求法名者，師代為書，香敬亦歸師零用。
續文鈔事，<le>光</le>不過問，隨師料理。若上海求法名者，轉來亦是代書，何必
無事找事做乎。費福純有一片字，何福遐亦有一張字，略？節，欲之利益，
生二子，均十餘日死，當是不節欲，故先天不足所致。此輩青年以欲為樂，
又欲生強健福壽之兒女，適得其反，可不哀哉。去臘方慧淵有信來，言湯
屢病，且不肯忌生冷，每私吃不宜吃者，則遂發病，病中又常念妻子，念
亦無益，可知其人由業力故，竟成顛倒矣。<le>光</le>雖未死，且作死想。以故一
切事，既不能料理，則不過問，以後隨師作主辦。錢財在上海者，<le>光</le>俱不
要。有力多印，無力少印，再無力不印，均隨財力為準，切勿負債，以致
棘手勞心也。祈慈諒。凡有信心者，令彼一心念佛，不必以<le>光</le>為念，亦勿
特來相看，免得費錢費時，了無所益也。

<h2>復如岑師代友人問書</h2>
所問略為說之，不能暢敘。
　　<little>（一）</little>既有佛堂，彼何須又在寮房供佛。今人多半是粗心浮氣，殿
堂上尚肆無忌憚。正念誦禮拜時，尚敢出下氣，則寮房之放肆，更不堪言。
若寮房供佛，當作大雄寶殿想，或可少招罪過。否則其功甚少，其過無量。
每見高座法師，尚不以出下氣為罪，而於念誦時竟敢行之，況悠悠泛泛之
學人乎。座下所說，乃於無可設法中，與彼作一方便，當以在殿禮拜，為
<pb n="857"/>
免招罪過之第一法。
　　<little>（二）</little>觀想之法，亦非全靠外相。如以外相為事，則報化本是一體，
又何有報化相礙之處。譬如人子見盛服之父母，與見常服之父母，並不作
此是彼非，彼是此非之想。其人觀佛，作此種執相之見，若非自誇工夫，
便是固執不通。此種人，久久或致著魔，非真修行之士也。
　　<little>（三）</little>像之可以供可以存者，供之或存之。其不能供不能存者，焚
化之。毀像焚經，罪極深重，此約可供可存者說。若不可供不可存者，亦
執此義，則成褻瀆。譬如人子於父母生時，必須設法令其安全。於父母亡
後，必須設法為之埋藏。若不明理之愚人，見人埋藏父母以為行孝，則將
欲以活父母而埋藏之而盡孝。或見人供養父母以為孝，遂對已死之父母，
仍依平日供養之儀供養之。二者皆非真孝也。經像之不能讀不能供者，固
當焚化之。然不可作平常字紙化，必須另設化器，嚴以防守，不令灰飛餘
處。以其灰取而裝於極密緻之布袋中，又加以淨沙或淨石，俾入水即沈，
不致漂於兩岸。有過海者，到深處投之海中，或大江深處則可，小溝小河
斷不可投。如是行者，是為如法。若不加沙石，決定漂至兩傍，仍成褻瀆，
其罪非小。而穢石穢磚，切不可用。
　　<little>（四）</little>阿彌陀佛四十八願，豈有不救苦厄之事。觀音菩薩隨機示導，
豈有不接引生西之理。念佛人臨終親見佛及聖眾親垂接引，何得此種死執
著。果如是，則佛也不足為佛，菩薩也不足為菩薩矣。生西當以信願為本，
若遇危險念觀音，有信願命終決定生西方。或只專一念彌陀，有苦厄亦必
解脫。古書所載，難更僕數。今於塵勞中則事事圓通，於修持中則事事死
執，不當圓通而妄圓通，不當執著而死執著，此苦海之所以長沸，輪迴所
以無息也。作此見者，直同小兒，如是之人，何足與議。

<h2>復如岑法師書</h2>
接手書後，又接思歸集，不勝感嘆。以座下提倡淨土法門，<le>光</le>目力精
神，二俱不給，不能相助，為憾歉耳。因將所提之例，並所商各條閱之。
所商條內，在字傍加圈者為贊成。或有稍批一二句者，係祈再酌。唯法藏
追頂法，利人處伏有誤人之禍，萬萬不可錄。其詩雖好，亦祈取銷。此人
乃佛法中怨，初親近天童密雲悟祖，得小悟處，便欲為千古第一高人，自
<pb n="858"/>
謂無師自悟。密雲欲付彼法，不肯受而去。密雲追之，追至某處追及，猶
不肯受。雲強之，乃以三玄三要令密雲答，方強受其源流。所說之事，均
是妄造。士大夫信奉之若活佛。有談及法藏破處者，必有大禍。故其語錄，
及其徒弘忍，具德，崇師蔑祖之胡說巴道。通奏康熙附入明藏中。至雍正
十一年選各語錄，備悉訛妄，即令毀板，並禁私藏流通。錄其法藏弘忍具
德所說，悖道悖倫，妄造悖理之各語言八十餘段，一一闢之，名揀魔辨
異錄，凡四卷二百多頁。其文，凡讀書人閱之，都增長莫大學識。而於參
禪之人更為有益。<little>（今之禪者多不知古人言句、皆作拆字會、則禪氣也未
聞著、）</little>至十三年始脫稿。上諭令入藏流通。未幾賓天，乾隆繼位，未能
親身料理，令謄清刻板。當時法藏之外護甚眾，僧俗不敢談及，故未入藏。
但將上諭列之於首以為序。而官家之事，不派於己者，不敢幹涉。致鈔寫
之人不甚明白，或有鉤挑不清而文理反，或有省寫不察而寫成訛，如草寫
謂字作為，竟有一百多謂字，皆刻作為字。世宗所刻經書，均校正的確，
唯此書之訛，不勝屈指。板已刻好，印若千部，賜王大臣及高僧。但僧以
法藏之外護盛，恐貽禍，均不敢流通。致此後博學多聞之僧俗，均不知其
名。光緒三十年諦公請藏經，令<le>光</le>隨去料理，經已印完，尚須幾日方行，
因至琉璃廠各書店看看，一店中有二部通請來，以一部送諦公，冀彼流通。
一部自存，三十一年往南京楊公館，知東洋弘教書院印藏經，祈仁山先生
將<le>光</le>之一部寄東洋。民國三年狄楚青來普陀，<le>光</le>勸伊流通此書。
云當向諦
公處請其書。伊云我有。問從何而得，云在北京爛貨攤買的。伊回申，即
付印刷所，照式石印一千部。以八部送<le>光</le>，留二部，餘送有緣。遂息心按
文義校正。民七年刻板於揚州藏經院，印三百部送人。若郵路通時，此書
當多請幾部，以送具正見之緇素。閱此可知法藏之為人，與其法徒等之所
說，多分是憑空妄造。<le>光</le>以座下不知其人之真偽，一經列入思歸集，後世
又將大宏彼法，則於禪於淨，均有大損。今亦不說彼之行為，但不一提及，
若閱揀魔辨異錄，則人各悉知矣。郵票已忘其數，仍為寄還，以減我過。
思歸集稿本中，所錄俗體甚多，俱不能標。唯段字相傳多訛作？，此
須改正，？即假字，凡俗體破體帖體古體，於經書中用之，殊覺不恭。令
有學識之士大夫輕慢所著所印之人，非小可事也。
五十三參之名，決不可用。以兩土世尊，與末世凡夫同列，大失尊卑
<pb n="859"/>
故也。
阿彌陀佛名下所錄之願，宜標第幾願云。每願如是，祈注意。
四祖五會念法，從未聞見，疑是後人偽造。張觀本謂此法能興淨宗，
<le>光</le>殊不以為然。祈再詳酌，以定去取。
序文本不能作，以無精神，何能發揮淨土妙義。繼恐座下見怪，但書
<le>光</le>之所信，企免責斥耳。故與信中所說各異。

<h2>復應脫大師書一</h2>
　　汝年始弱冠，當先參學。不宜標奇顯異，作行頭陀之狀。似宜往天台
山國清寺親近靜權法師。現今講師頗有其人，而<le>光</le>所知者唯此人，故作此
說。其他<le>光</le>不得而知，故不敢妄令汝親近也。汝祖母汝母法名，附函寄來。
祈令一心念佛，求生西方，則與德純德一相符矣。以後不得再來信，來決
不復。亦勿來蘇，以報國不能住，蘇無可住之寺。況汝十八物頗纍贅，往
返不易。天台國清學教，縱不能作大通家，決不至於染時派。故為初發心
者所當審慎而行也。

<h2>復應脫大師書二</h2>
<le>光</le>粥飯庸僧，畢生掛搭他寺，何得如此過譽。<le>光</le>老矣，目力精神
均不
給。已於去年十一月登新申兩報，拒絕一切信札。座下發菩提心，備十八
種物，欲行頭陀行，實為行所難行。然<le>光</le>竊不以為然。以時局危險，各處
災荒，冒難遊行，梵網不許。是宜覓一真實辦道之處，死心蹋地，修持淨
業。校比日日遊行，奔跋勞碌為有益也。吾國風俗，不比佛在世時。因時
制宜，方為通人。如或決定不肯改所定章，<le>光</le>亦不強。然以後不得再來一
字，來決不復。子行子道，吾守吾志。況<le>光</le>旦夕將死，又何敢幹涉他人之
事。大悲咒之像，何以知其為偽。以咒之義理無量，何可以一像為準。此
咒乃無量劫前，千光王靜住佛所說。何得將釋迦佛弟子阿難亦說之。又何
得將釋迦佛去世後之馬鳴龍樹亦說之。四明法智大師大悲懺儀，人不理會，
每每以像為事。足見後世之僧，多屬不明教理也。汝既以持律為事，當閱
梵網註疏等十八種物。何須<le>光</le>一一詳說乎。所作偈甚好。稍有不甚恰當者，
略為改之。當依古人懺悔之語句為準。以今人所作，終不能詞理周到如古
<pb n="860"/>
人也。汝行腳何可寄<le>光</le>錢。本擬為汝寄書，恐起單無投處，並遊行難擔負，
故不為寄。

<h2>復應脫大師書三</h2>
南無阿彌陀佛，乃西方極樂世界教主之號。某某魔子依從前魔子之解，
更張大之，欲令一切瞎眼漢謂彼大悟，故作此魔說。明眼人見之，知其著
魔，喪心病狂，不依佛經所說，妄以魔語增廣。汝何不知阿彌陀經云，捨
利弗，於汝意云何，彼佛何故號阿彌陀，舍利弗，彼佛光明無量，照十方
國，無所障礙，是故號為阿彌陀。又舍利弗，彼佛壽命，及其人民，無量
無邊阿僧祇劫，故名阿彌陀。此是釋迦佛所說。某某魔子不依，而依從前
魔子所說，豈非魔王眷屬，實為謗法。若以送人，來生不墮地獄，也當瞎
眼。汝若不毀滅此書，亦當瞎眼。今為略解。南無阿彌陀佛六字，通是梵
語。南無，亦作有曩謨者，經中通作南無。此翻恭敬，歸命頂禮等。此二
字，乃直示恭敬歸依之意。阿彌陀佛，此翻無量壽。亦翻無量光。謂此佛
之壽命光明悉皆無量。某某魔子不依佛菩薩祖師所說，反依魔於所說。其
人尚不足為正人君子，況可謂善知識乎。現在邪師說法，如恆河沙。只可
自知，不可與彼相辯。何以故，以彼欲藉此以得名聞利養。不但不肯依從，
或反增彼魔力。輕則肆口謗毀，重則或招暗禍，不可不知。覺策表，尚是
勸人念佛。其詩亦無深妙之發揮。與其看他的詩，何若看中峰國師楚石大
師省庵法師之詩乎。

<h2>復應脫大師書四</h2>
修淨業人，必須嚴持淨戒，生真信，發切願，志誠恭敬持佛名號。無
論聲默，均須攝耳諦聽。能常聽見念佛的聲，則心自歸一。此法最穩當。
無論上中下根，均可得益，絕無受病之虞。今為寄五經十要等二包，祈詳
閱之，自可知其法門之廣大宏深。不至被別宗知識所搖奪。<le>光</le>老矣，目力
不給，以後不許再來信，來決不復，以目力不能應酬故也。

<h2>復明心師書</h2>
閉關專修淨業，當以念佛為正行。早課仍照常念楞嚴，大悲十小咒。
<pb n="861"/>
如楞嚴咒不熟，不妨日日看本子念。及至熟極，再背念。晚課彌陀經，大
懺悔，蒙山，亦須日日常念。此外念佛宜從朝至暮，行住坐臥常念。又立
一規矩，朝念一次，未念前拜若干拜。<little>（先拜本師釋迦牟尼佛三拜、次拜
阿彌陀佛若干拜、再拜觀音勢至清淨大海眾各三拜、再拜常住十方一切諸
佛、一切尊法、一切賢聖僧三拜、）</little>念佛或一千聲，或多或少，念畢再拜
若干拜。午前一次，午後一次。再歇一刻做晚課。初夜念蒙山，後念佛若
乾聲，拜若干拜，發願迴向，三皈依後，心中默念佛號養息。臥時只許心
中默念，不可出聲。出聲則傷氣，久則成病。雖是睡覺，<little>（音教）</little>心仍常
存恭敬。只求心不外馳，念念與佛號相應。若或心起雜念，即時攝心虔念，
雜念即滅。切不可瞎打妄想，想得神通，得緣法，得名譽，想興寺廟。若
有此種念頭，久久必至著魔。若不與汝？破，恐汝以此為好念頭，妄想日
日增長，必定著魔無疑。縱令心淨妄伏，亦不可心生歡喜，對人自誇。有
一分就說有十分，此亦著魔之根。凡有來者，皆勸彼念佛求生西方。又須
遇父言慈。<little>（謂教子依孝弟忠信禮義廉恥之道以行、是名為慈、若溺愛不
教、乃教令學壞、則名為害、不名為慈、此事世人百有九十九不識、故成
此互相殘殺之世道、若人人都教子以道、則世道太平、無有壞人、壞人皆
彼父母成的、惜無人提倡、知者絕少、可不哀哉、）</little>遇子言孝。遇兄言
友。<little>（友愛也、）</little>遇弟言恭。夫和婦順。主仁僕忠。各人盡各人職分，是為
善人。又與女人說，<little>（亦可與男子說）</little>女子從小就要教彼性情柔和。縱遇
不如意事，亦不生氣。習以成性，不但於自己有無窮之好處。且家庭得和
睦之祥，而兒女必不夭死。性情賢善，國家得賢才之慶。氣性大的女人，
生子必多死，或多病。以一生氣，乳即變成毒汁。氣大極，喂兒立刻即死。
稍小點，半天一天方死。小氣雖不死，亦必定生病。此一定不易之事理。
吾國醫家絕未言及者，<le>光</le>以發明。現因時局不靖，道路梗塞，無法廣傳，
故與汝及清泰說。凡學醫者，皆為說之。一年當救無數小孩，於必死必病
之頃，即轉而為安然無恙以成人也。放生功德大，此比放生功德更大。以
此功德，迴向往生，必能滿願。有肯常與一切人說者，亦培莫大之功德。
以汝知醫，此為從根本上救人，而無形跡可見之善法。吾鄉人士，絕未聞
見此語。汝能與相識者說，必可一傳十，十傳百，以至千萬而無盡也。入
關儀式，亦無定章，總以至誠恭敬為主。要在先日禮佛，陳己志願。當日
<pb n="862"/>
大殿禮佛，至關房令護關人鎖門。門上只貼<little>（不慧明心、發心閉關、專修
淨業、普為自他、懺除宿咎、增長善根、）</little>作兩行寫於一紙上，貼於門正
中上節。不必學不洞<little>（音董）</little>事的人，用三叉封皮寫封條，俗鄙之極。日
期自擇，亦不可請人封關。此種都是擺空架子，<le>光</le>極不以為然。

<h2>復明性大師書</h2>
手書備悉。譽我過甚，令人不安。<le>光</le>之為人，心直口快。不過譽人，
不受人譽。年雖八十，一無所知。故止以念佛為自了計。但以業重，絕無
所得，由有六十年之閱歷，所說不至誤人耳。座下既不以文鈔蕪穢見棄，
當依文鈔所說而修，決不至誤汝大事。至於來山一事，實可不必。淨土法
門，絕無口傳心授之事。任人於經教著述中自行領會，無不得者。蓮宗九
祖，非各宗之一一親傳，乃後人擇其宏凈功深者而稱之，實則尚不止九十
也。<le>光</le>出家後，發願不收徒眾，不作住持，不作講師，亦不接人之法。當
唐宋時，尚有傳佛心印之法。今則只一歷代源流而已。名之為法，亦太可
憐，淨宗絕無此事。來山尚不如看書之有益。古人云，見面不如聞名。即
來與座下說者，仍是文鈔中話，豈另有特別奧妙之秘法乎。十餘年前與吳
璧華書末云：「有一秘訣，剴切相告，竭誠盡敬，妙妙妙妙。又楞嚴經勢至
圓通章末後云：「佛問圓通，我無選擇，都攝六根，淨念相繼，得三摩地，
斯為第一。無選擇者，遍用根塵識大以念佛也。念佛仗佛力了生死。禪仗
自力了生死。今人能悟者，尚不可多見。況證四果<little>（藏教）</little>及七信<little>（圓
教）</little>乎。<little>（四果七信、方了生死、）</little>都攝六根，入手在聽。無論大聲念，小
聲念，不開口心中默念，均須字字句句聽得清楚，此念佛之秘訣也。信願
行三，為淨土綱要。都攝六根，為念佛秘訣。知此二者，更不須再問人矣。

<h2>復義通法師書一</h2>
接手書，知宏法衛道之心，至深且切，不禁令人景仰不已。現今之世，
土匪察其人稍有積蓄，則是不搶，便是綁票。彼貞女一女流，所與居者
皆女流，當此亂極無法之世，理宜精修淨行。何得捨本逐末，以建築為
事哉。性願法師，覺圓大師及座下，何皆未慮及此。李俊承之母，埋之墳
中，土匪尚掘而抬去，勒令取贖。非彼父母及彼自己於地方有厚德，則南
<pb n="863"/>
洋總商會誰肯打電政府令其送回，則其贖也，不知要許多萬。為陳貞女計，
既到南洋，已經開緣，則其緣收來，暫存於可靠之銀行。待大局稍定，土
匪不作時，再建築未晚。南京，揚州，凡寺廟尼庵人家皆住兵，受彼蹂躪，
何可以言形容。南京法雲寺，已募四萬八九千元，擬先蓋大殿，<le>光</le>極力阻
止，幸未蓋。若蓋成，則必被兵住。而且慈幼院，亦須住兵。先前怨<le>光</le>阻
止者，近皆知<le>光</le>所見不謬，而許以有遠見也。座下與性願法師覺圓法師之
未慮及此者，乃當局者迷也。<le>光</le>之學問道德文章，比座下則萬不及一。然
多吃飯三十六年，<little>（虛度六十八歲）</little>閱歷稍比座下深。既是法門中友，當
盡友誼，故為此一上絡索。若認做不願成就他人之善舉，亦只可付之一笑。

<h2>復義通法師書二</h2>
　　接手書，知宏法衛道之心，至深且切，令人景仰不已。但其過譽不
慧處，未免為擬人失倫之過。<le>光</le>蓋一頑固無常識，迂腐木頭傀儡活死人耳，
何可如是過譽。不但令<le>光</le>負罪，座下亦不能不負罪矣。古德云，譬如官路
土，有人造作像，愚人謂佛生，智者知路土，一朝官欲行，毀像復填路，
像本不生滅，路亦還如故，只好牛馬任人呼，自守頑固無常識之路土本分
耳。葉慧眼，初則慧眼未開，謬求皈依，後則慧眼大開，仍以路土視之耳。
座下謂<le>光</le>之高足弟子，是未知彼心者之言也。李慧覺，既由頁慧眼介紹。
久為詩文唱和朋友，當面與說，必能歡喜應許。何得用萬言書，又轉寄與
<le>光</le>而為寄之乎。此座下未能原彼素志之所致也。彼之景仰於座下者，當過
<le>光</le>萬分。使早數年遇座下，豈肯見屈於路上之偶像乎。然彼尚厚道，雖知
是路土，究亦不作是非想耳。至於彼之與<le>光</le>寄洋五千，皆彼自發心，<le>光</le>
並
未一字特勸。初之二千，係為其父母作佛事，並作別種功德。後之三千，
皆用為印書，<le>光</le>一向不向人募緣。南京法雲寺魏梅蓀等發起，以<le>光</le>
為名譽
會長。平地起買四百四十畝，暫蓋十一間。後即開九口放生池。又開慈幼
院，已三年矣。孤兒上百。現法雲寺尚未正式建築。<le>光</le>未與一弟子說，令
彼出若干為法雲寺建築，為慈幼院經費。有不諒者，求<le>光</le>轉募緣，<le>光</le>
則隨
己力相助，絕未一為介紹。座下既與李慧覺為法門莫逆交，當將座下之書，
夾書包中，掛號寄彼。又為說其大意，彼必能仰座下為法之心，而為大發
捨心也。又<le>光</le>向不喜過恭維人，亦不喜人過恭維。座下切勿為文為詩以見
<pb n="864"/>
贈，以期各適其適，則幸甚。

<h2>復傳度和尚書</h2>
　　接手書，不勝感愧。座下三十餘年，俾烏尤煥然一新。<le>光</le>則數十年
只在人家寺裡隨行吃飯而已。所作二文，詞甚樸陋。但迫不得已，姑塞其
責耳，何堪過譽。大士頌，文鈔，當於明春寄幾包來，以期結緣。現已任
者多，不能遍送有緣，當先儘任者發送耳。文鈔新者尚未排完，大約年內
或可開印。此又添數十篇，貴寺之文亦添其中。閉關修淨業，實為最善。
但宜於信願一心處著力。不宜於見淨境見佛處著力。若不善用心，唯欲速
見淨境。只此妄念固結不解，日深一日，唯此妄念，則必至宿生怨家為現
淨境。待其見已，生大歡喜，則魔便入竅，不可救藥矣。當以此勖而告之。
所言念觀音求生西方，有何不可。不觀楞嚴云：「求妻得妻，求子得子，求
富貴得富貴，求長壽得長壽，如是乃至求大涅槃得大涅。槃大涅槃乃成佛
所證之理體，是究竟成佛尚可得，況往生西方乎。且觀音與彌陀，同為一
度眾生事，有何分別。然亦須於朝暮念佛，方為事理圓融。不觀大悲經觀
音令禮拜持咒者，先念彌陀名號乎。

<h2>復塵空法師書一</h2>
　　昨接來書，並囑題創建蓮社，以勖諸人等語，今已書好，連同寄上
查收。但座下宏化，多揚淨宗經典。淨土法門，理極高深，事甚簡易。由
吾人在生死輪迴中，久經長劫，所造惡業，無量無邊。若仗自己修持之力，
欲得滅盡煩惱惑業，以了生脫死，其難逾於登天。若能信佛之淨土法門，
以真信切願念阿彌陀佛名號，求生西方。無論業力大小，皆可仗佛慈力往
生西方。唯座下每日講經畢，須率眾念佛一小時，迴向世界和平，人民安
樂。勿多談玄妙。今之世道人心，陷溺已極，天災人禍，群寇頻繁。若不
以因果報應生死輪迴為訓，決難收效。當知我佛所說三世因果生死輪迴之
事理，昭如日月，乃無明長夜之慧炬也。而講經念佛，迴向求生極樂世界，
乃生死苦海之慈航也。欲挽浩劫，捨此末由。<little>（民二十六年正月廿二日）</little>

<h2>復塵空法師書二</h2>
<pb n="865"/>
　　自正月至七月中所接四書，及蓮宗三種擷要樣本，淨土三字經樣本，
並朱立知介紹譚浩然君皈依等，足見為法心切，愛我情深。矚寄淨土十要
二十包，淨土聖賢錄二十包，初機先導十包，歧路指歸二十包，物猶如此
二十包，八德須知十包，三經註同公餘修養十包，統計一百一十包，已發
郵寄黔。兌來之款五百二十元，已交印局。唯座下所纂輯蓮宗三種擷要，
淨土三字經，此二書，其法至良，其意至善，簡捷明晰，隨機設化，可為
蓮宗要中之要。速即付印流通，以廣宣傳。普使見者受持，作度生之寶筏，
為樂邦之資糧，不負座下之無量悲心也。至於貴林之簡章，不必執著一定
照靈嚴章程組織。以因地施法，隨機所制，照時勢人情訂立故。世尊制律，
祖定清規，為使學者七支四儀有所法守也。近來國難嚴重之際，座下弘化，
多闡揚因果報應，家庭教育之道，詳說而開導之。俾彼諸人同皆敦倫儘分，
克己復禮，諸惡莫作，眾善奉行，信願念佛，求生西方，必至生入聖賢之
域，沒歸極樂之邦。方便勸導，將見賢才蔚起，劫運頓消，天下太平，人
民安樂。<little>（廿八年七月廿日）</little>

<h2>復秉初和尚書</h2>
　　佛法法法圓通。若以志誠心受持，必有不測之感應。然唯念佛念觀
音，尤為易於感通也。而普通人無不知觀音大士救苦救難者。當令志脫吃
長素，日常禮念南無阿彌陀佛及念南無觀世音菩薩聖號，必有感應。今為
取法名為通暢。謂念聖號，俾宿業消滅，心地通達，語言舒暢也。早晚念
佛若干，念觀音若干。此外從朝至暮，專念觀音。<little>（無論出聲念、默念、
均須攝耳而聽、聽則功德更大、行住坐臥、均可念、臥及衣冠未整齊、手
口未洗漱、均宜默念、）</little>楞嚴經觀音謂我得佛心，證於究竟。能以珍寶種
種供養十方如來，傍及法界六道眾生。求妻得妻，<little>（求妻者、求得賢善之
妻也、）</little>求子得子，求三昧得三昧，求長壽得長壽，如是乃至<little>（如是乃至
包括一切所求在內、）</little>求大涅槃得大涅槃。大涅槃者，究竟佛果，尚可求
而得之。況其餘之小事，有不能得乎。當發善心為自利利他。則隨求者心
之誠，與行之淳之大小，而得其感應。若欲做惡事求菩薩，則不但不得
福，而且有大禍矣。凡一切醫不能治之病，均以此一味阿伽陀藥而治之。
<little>（民廿九年八月初五日）</little>
<pb n="866"/>

<h2>復宗靈法師書</h2>
凡有心者，皆堪作佛。何得謂盲聾喑啞不得往生。佛說八難中有盲聾
喑啞，謂其難以入道而已。果能專精念佛，雖聾子不能聽經，及善知識開
示。瞎子不能看經，究有何礙。喑者無聲，啞者不會說話，但能心中默
念，亦可現生親得念佛三昧，臨終直登九品。何可云此等人不得往生。此
等人不認真念佛，則不得往生。非此等人雖念佛亦不得往生也。至於殘廢
缺手缺腳者，與此盲聾喑啞者同。此之說話，蓋是誤會往生論偈之所致也。
偈云，大乘善根界，等無飢嫌名，女人及根缺，二乘種不生。乃是說西方
極樂世界，是大乘善根人所生之世界，絕無有可以譏毀可以厭嫌之名字耳。
下即列出議嫌之名數種，即女人六根不具足之人，及聲聞緣覺之二乘人。
故曰女人及根缺，二乘種不生。乃謂西方無有女人，與六根不完足人及小
乘人，<little>（西方雖有小乘人名字、然皆屬發大乘心者、絕無不發大心之聲聞
緣覺人耳、）</little>非指此世界之修行者說。無智慧人，認做此等人不得生西方，
其錯大矣。汝右手有病，乃宿世殺害眾生之惡業所招。當志誠懇切念佛，
為彼宿世怨家迴向，令彼超生淨土。果能常念，業自消滅。業消則病好矣，
何須鋸手。縱鋸手亦不能消業。當依我說，認真念佛。再加念觀世音菩薩。
決定不須一年，手可痊愈。汝作上項邪說，害人無量，切須知之。且心中
信根願根不具，不能往生。不是身體有不具者，不能往生也。汝看我文鈔，
何以不知此義。

<h2>復妙蓮和尚書</h2>
前接手書及碑文，以冗忙之極，敬復一片，諒已寓目矣。茲者本欲於
碑記原稿，略加一冒，餘則略為潤色。豈知拙工作器，不能隨意而成，故
成另撰。原文旁所批者，及至賸清，又復非本所擬。總因纔拙，筆不隨意
之所致耳。所擬之文，大致尚有可取，文字實為拙樸。又署座下之名，乃
屬正理。<le>光</le>前作過，不必又署<le>光</le>名。如此辦法，似比原文鋪張者
為得體。
祈與對鳧老居士閱之。如有不妥之處，祈彼改之。不必又寄普陀，以<le>光</le>年
老事繁，無暇料理也。明年秋間，定離普陀。居無定處，以免信札應酬之
勞，得以預備臨終資糧而已。
<pb n="867"/>
　　案書中所謂碑文，即指濟南淨居寺恭請大藏功德碑記而言。

<h2>復寶靜法師書</h2>
接手書及旬刊，不勝感愧。<le>光</le>以粥飯庸人，現又發生目疾，兼以普陀
山誌，本寺退居特命監訂，相托年半，尚未動手。又有校對文鈔<little>（此在排
中）</little>不可錄<little>（此尚未排）</little>等事，叢於一身，無暇為座下效力。倘世不至大
亂，明年春間各書出，<little>（觀音頌亦在內）</little>當寄若干，以期結緣。現今救世
要法，必須注重因果報應，家庭教育。<little>（亦須注重因果報應）</little>俾一切人各
各敦篤倫常，恪盡己分，諸惡莫作，眾善奉行，戒殺護生，吃素念佛，以
深信願，求生西方，如是宏揚，方有實益。若不在此處著手，則唯上根人
得益。又或修持佛法，或有不知因果，不盡倫常等弊。勿道中下之人墮此
不知，上上根人亦多有之。是以教人須在平實處腳踏實地，切實行，為最
上一著。勿曰此淺近法，何須提倡。夫千里之行，始於初步。九仞之山，
亦一簣所積。江海之洪闊深廣，由聚眾流而成。若輕平實一法，恐難得其
實效。

<h2>復太虛法師書</h2>
昨聆手教，言欲往寧，若至中秋，或可再來。愚意座下學問文章，口
碑載道，此行一去，必有挽令主講，推令出世者，紛沓相尋。再來白華，
恐徒成憶想而已。<le>光</le>年雖未老，神體極衰，入息雖存，出息難保。縱令座
下再來，其復瞻懿范，重讀佳作，未可預料。竊念現今世風澆薄，師友道
喪。多從諂譽，不事箴規。致令上智遲入聖之期，下愚失日新之益。<le>光</le>本
北陝鄙夫，質等沙石，每於良玉之前，橫肆粗厲之態，必欲令彼速成完器，
為舉世珍。縱粉身碎骨，亦不暇顧。座下美玉無瑕，精金絕礦，何用箴規，
豈陷諂譽。<le>光</le>之驢技，了無所施。然欲繼往開來，現身說法，俯應群機，
引人入勝，似乎或有小補。因取座下答易實甫詩而敷衍之，用申昨日相緣
而動，擇人而交之意。非曰吹毛求疵，實欲玉成完德。而語意丑拙，有刺
雅目。祈愍諒愚誠，相忘於文言之外，則幸甚幸甚。

<h2>復道傳大師書一</h2>
<pb n="868"/>
汝之眼高而無實。汝之心大而無用。看文鈔，聽要解，尚有此問。可
知汝是一向向外馳求，只知求博而不知守約。法華三昧，非汝之所能修，
縱汝能修亦恐不能即生解脫。若肯信<le>光</le>言，請將台教暫時置之高閣。專心
研究淨土。觀汝心性，久而久之，恐有著魔發狂之事，不可不防。否則任
汝作大通家，莫再來書，來也不復。

<h2>復道傳大師書二</h2>
觀此番來書，開關未久，尚能作如是頌，<little>（即無量壽經頌、雖與經文
不甚相關、於初心修淨人頗有策勵、故特許之、）</little>可知汝用心精勤。今將
頌文寄來，待汝心華開放之時，再將經文剖開，分科判教。如作註解，將
頌夾入經文之內，低一個字。首加頌曰，令人易知非是經文。否則令無知
識者，謂此是經，獲罪非淺。待汝頌完，賸清時寫大些字，以備<le>光</le>之目力
不佳，亦可校閱。校畢與弘化社排印流通。

<h2>復顯蔭法師書</h2>
接手書，不勝欣慰。座下宿根深厚，聰明過人。不幾年於宗於教於密，
悉已通達。恨<le>光</le>老矣，不能學座下之所得。唯望座下從茲真修實證，則臺
密二宗當大振興矣。但現在年紀尚輕，急宜韜晦力修。待其涵養功深，出
而宏法，則其利溥矣。聰明有涵養，則成法器。無涵養或所行所言有於己
於法不相應而不自知者。此<le>光</le>區區愚誠也。了道師已來，勿念。春風易於
入人，祈保重調攝，當勿藥有喜矣。

<h2>復諦醒法師書</h2>
接九月十三日手書，知已進關靜修，不勝欣慰。所言常有境界，當是
未曾真實攝心，但只做場面行持之所致。使真實攝心，則內無妄念，專注
於一句佛號中，必能消除業障，增長福慧，何至常有境界之苦。修行切不
可以躁妄心，求得聖境界現，及得種種神通。只期心佛相應而已。所謂全
心是佛，全佛是心。心外無佛，佛外無心。若能如是，譬如杲日當空，霜
雪俱化。又何得有不如法之境界，為苦惱於身心乎。若不如是用心，平常
專欲得見聖境，不知聖境之得，須到業盡情空地位。否則勿道所得者皆屬
<pb n="869"/>
魔境，即是聖境亦無所益，或有大損。以不知精進力修，反從此生大歡喜，
未得謂得，則必至著魔發狂。楞嚴經謂不作聖心，名善境界，若作聖解，
即受群邪者，此之謂也。況汝之境界，乃屬俗染境界乎。但自提起正念，
俾從前所有淫欲瞋恚等心不起。即或偶起，當即覺照，令其速滅。喻如賊
至其家，若主人識得是賊，其賊即時便去。若當做家里人，則其家便被賊
劫掠淨盡矣。

<h2>復恆慚法師書一</h2>
　　接手書，知去年所寄之書俱收到，慰甚。妙吉近亦有一函，言所與
之書亦收到。爾我以道相交，何得學市井俗派，過頭稱贊，使<le>光</le>無地容身，
是豈直心修道者之所宜哉。至云雖乏精進，持名頗具欣厭。須知淨土一
法，乃吾人之大靠山。倘平常忽略，或致臨終不得力。顯蔭天姿甚高，顯
密諸宗，皆得其要領。但以志尚浮誇，不務真修，死時顯密之益不得力。
念佛之事向未理會，亦不得力。雖有多人為彼助念，而自己已糊裡糊塗，
不省人事。此可為年輕之聰明人一大警策。良由顯蔭天姿雖高，氣量過小。
無韜晦涵養之真修，有矜張誇露之躁性。<little>（在東洋回國、往寧波看其師、
當日即病、次日即往上海、）</little>因聞其師令閉關靜修一語，即日便病，次日
即去，竟至延纏以死，可不哀哉。汝所問各節，本不須問。只因未詳閱淨
土著述，故成一大問題。使詳閱後，當自發笑。不但淨土著述未詳閱，
即<le>光</le>文鈔亦未詳閱，果息心詳閱，斷不多此一問。此問文鈔中通有所釋。
今再為略陳，佛土有四，所謂凡聖同居土，方便有餘土，實報無障礙土，
常寂光土。<little>（一）</little>凡聖同居土者，娑婆世界雖屬穢土，亦有佛菩薩二乘聖
人同生其間。然凡聖所見之境，與所受用，天淵懸殊。西方約帶業往生之
人論，則生凡聖同居土。然此土清淨微妙，如彌陀經無量壽經所說。此土
雖屬帶業往生之人所居，亦有法身菩薩及佛同居其中，為其說法，故亦名
凡聖同居士。但此為淨土往生之人，雖未能如佛菩薩所見所受用之殊妙，
然其氣類相同，不比娑婆之條然各別也。此土亦分九品，若中下六品，則
多須時劫。若上三品，則速得悟<little>（悟無生、方能入實報、）</little>無生忍，登不
退地，證入實報寂光矣。<little>（二）</little>方便有餘土者，乃已斷見思，未破無明之
人所居之土。言方便者，以其所修係入真實之前方便。言有餘者，雖斷見
<pb n="870"/>
思未破無明，<little>（塵沙無體、說不說俱可、若說、此九方便人、正破塵沙惑
耳、）</little>故言有餘。若破無明，可稱分證無餘。若無明淨盡，<little>（九方便、即
藏教二乘、通教三乘、別教三賢、圓教十信、此九種人、同斷見思、末破
無明、）</little>則是究竟無餘矣。<little>（三）</little>實報無障礙土者，即佛菩薩不思議福慧莊
嚴所感之報土。<little>（四）</little>常寂光土者，即佛菩薩所證之理性也。此二土本屬
一土，約所感之果報土言，則名實報。約所證之理性言，則名寂光。圓教
初住，初破一品無明，證一分三德，即入實報土，亦得名分證寂光。若
至妙覺佛果，則是上上實報，究竟寂光矣。講者欲人易悟，且將分證者
歸於實報，究竟者歸於寂光。實則分證，二土俱是分證。究竟，二土俱是
究竟耳。實報土，唯破無明證法性者得見。何得以帶業往生之人，便擬生
實報耶。生同居，由信願而念佛，蒙佛接引而生。蓋彼雖未斷煩惑，由內
承心佛自性之力，外蒙彌陀慈悲之力，感應道交。雖未斷煩惑，而煩惑不
複用事，故得往生最極清淨之同居土。汝疑所生之土，當不能清淨，並阿
彌陀之勝妙色身，此等眾生不當即見者。乃以汝所見者為是。以彌陀之誓
願，釋迦之言教，諸菩薩祖師善知識之發揮著述皆錯也。唯汝所見為最的
確最高超，汝作此見，乃謗佛謗法謗僧，將來當與提婆達多同享極樂於阿
鼻大地獄中。其為樂也，莫能喻焉。恐盡未來際，尚不間斷其受用於種
種樂事。汝欲享此樂，請依汝知見而說。如不欲享此樂，縱令勢促威逼亦
不可說也。下品下生，乃五逆十惡之極重罪人，由臨終阿鼻地獄之相已現，
生大恐怖，遇善知識教以念佛，由怖苦求救之心，猛切之極。雖所念無多，
而一念心光感佛，故佛即垂接引以應之，遂得往生。其在華中十二大劫者，
以在生罪業重而善根淺，故花開最為遲延也。然此人在花中之快樂，勝於
三禪天之樂，<little>（世間之樂、三禪最為第一、）</little>又何欠憾乎哉。實報土，唯法
身大士得見，固無娑婆極樂之分。佛之慈悲誓願，正為未斷惑者無由了生
死，特設此仗佛慈力往生西方一特別法門。俾凡有心者能修。凡具信願念
佛者皆能生。此我釋迦彌陀普度眾生之大慈悲心。思之當為感極涕零。尚
何暇胡思亂想，依自己種種知見為難也。岡野增次郎，圓山和尚，不以<le>光</le>
之文蕪穢不堪見棄，殆宿世曾有緣之所致。汝只帶一部，彼諸位難以遍看，
今特寄兩包，共六部，祈為轉送二位並有緣者。至云譯餉東人，竊謂譯之
一字，似不必用。何以故，以彼與<le>光</le>有宿緣故。若無緣者，見之恐取以
<pb n="871"/>
代薪覆瓿耳。又縱謂有利初機，宜照樣排印，庶所益者廣。若參以和文，
只可令識和文之東人看。若華人及各處不識和文之華僑，皆不能看。況日
本書冊藏，一木版，二鉛版，並此次之大正刊經會之藏，皆盡華文，不
參和文，以故華人多有請者。使參入和文，則流通便滯塞矣。依<le>光</le>愚見，
若欲流通，不須用譯。至圓山和尚材德弘備，何竟俯欲見<le>光</le>。以<le>光</le>
本一無
道無德無知無識之粥飯僧，一部文鈔，備將滿腹草料，徹底吐盡，見之又
有何益。況<le>光</le>已衰老不能勤學，苦色力強壯，彼既來華，<le>光</le>當學
彼所得。
今老矣，除持名外，無一法應學。以死期將至，恐所學愈多，心識愈難淳
淨。或致與佛感應不交。則一不往生，永劫流轉，豈不大可哀哉。汝年齒
猶經，固宜勤學。然一座大須彌山之靠山，切勿視作泛常而忽之。則庶乎
不墮顯蔭之覆轍，而得與諸上善人同親炙於彌陀願王也。

<h2>復恆慚法師書二</h2>
接手書，不勝感愧。<le>光</le>之文，何可以於彼全無佛法之處，為之開示。
此言殆汝過譽之詞，絕不能成為事實也。前寄六部，恐猶有送。而無書可
送。今日令上海太平寺再寄五包來，當可足送有緣矣。所問諸節，固屬多
事。以世人知見，如海波無有了時，若遂彼究詰，則直無暇應酬矣。今且
隨順汝問，一一釋之。是否祈自裁度。
<little>（一）</little><ask>問：</ask>佛世時，雖分有菩薩比丘二眾，比丘形雖異俗，持戒一
依佛制。結夏時，雖離佛獨居，亦尚無何等標記持犯，不過各藏蠟人一枚
以誌之耳。夫然，則求戒之制，固非始於佛世時也明矣。今人既多以戒疤
有無判別僧俗，則戒疤關於僧也，蓋亦重焉。且戒之數必十二者，畢竟於
法有何所表。今世僧人對此，絕鮮有知其所從來者。若不明其出處，及其
作用，將焉以答外難。無智陋僧，又焉知戒之可重耶。
答佛初成道，即說梵網經菩薩戒。至於比丘戒，乃因有犯而制。何
得說求戒之事，非始於佛世乎。至於坐夏之法，特用蠟人以驗其戒力之全
否，此不過表示人各宜嚴持淨戒而已。如世之行功過格者，居心動念行事，
其善惡畢記。其記者，為防非止惡，力修善行耳。非以記為行善止惡之
必要也。能時時省察，不記亦無礙。不省察，記亦無。益。自己持戒之全
缺，自己豈有不知。雖不用蠟人之驗，能自瞞乎。自既不能瞞，則佛菩薩
<pb n="872"/>
神通聖人，與天地鬼神，皆不能瞞。所暫能瞞者唯人耳。而人縱能瞞，戒
德元著與不著，人亦可得而知。是則人亦不能瞞矣。但期著力於持戒，不
必定欲取驗於蠟人也。汝既受過戒，開示苦行，今然身臂指供佛，以凡夫
未得忍，但止然香而已。此語，楞嚴六卷末四種清淨明誨中已說。梵網法
華皆有其說。汝不在然香供佛上作道理，在戒疤上作道理，即成捨本逐末。
然末世眾生，事事作假，由有此戒疤，分別受戒與否。今則普通剃髮，疤
之標幟，固屬要緊。其數乃隨人發心，何必問其所表。但知此然香供佛，
乃然身臂指之一少分之苦行而已。北京傳戒，然臂香不然頂香。有南來參
學者，則補然頂香。今則唯然臂香，斷斷不可，以俗人悉光頭故。未聞北
京已改其然香章程與否。
<little>（二）</little><ask>問：</ask>上海各地，每有男女百十為群，敬獻香金皈依，或云拜師
父，此事出何經典，始於何時，佛在何處，說何經，對何眾生開此方便。
若無明誨，拜者既蒙然不知，皈依後宜如何護持齋戒。被拜者又不思德之
稱否，濫受信施，恐大好佛法，未免等與陳貨滯物齊價，非大可悲痛耶。
請詳開示，俾拜與被拜者，知所誡勉，庶免不信者謗。
<rep>答：</rep>佛初成道，尚未開化，欲往鹿野苑度五人，道逢商人提謂，奉
佛蜜，佛為彼說三皈戒，並五戒，十善。佛即佛自己，法即佛與彼所說
之五戒十善，及佛後來所說一切大小乘法。此時尚無一僧，故於皈依僧
一絛，則云皈依未來僧，以僧決定即有故。此皈依三寶之最初第一人也。
此後凡國王大臣以及士庶，凡信佛者無不皈依，何得云無出處。至於香敬
之說，乃借物以表其誠敬而已。佛世僧不立煙爨，致金銀於無用之地。而
飲食衣服臥具醫藥之奉，與送資財固無少異，此方信心人少，凡所作為，
必賴錢財。是以彼既見信，必期於供養以備所需。此香敬之由來也。此方
聖人設教，來學者須備束修以為贄金。與香敬名雖不同，而意無異也。不
徒此也，凡天子諸侯燕會，必有嘉餚，又必有珍物相饋，亦猶之乎既拜而
又供養也。既皈依三寶，當必持五戒，修十善。然今之人情多屬虛設，
是自己不依教之過，非佛法之過。僧之能持與否亦然。固宜分別師之真偽，
與徒之真偽，不得概謂皈依三寶為非而斥之也。若無人皈依三寶，佛法將
從之斷滅。以縱有真僧，了無外護，誰肯供養恭敬汝世外之人。況佛法不
獨是僧分中事，實一切世人皆應修應行之事。不使皈依，即是斷滅佛種耳。
<pb n="873"/>
一切世人應修應行之義，文鈔中屢說。
<little>（三）</little><ask>問：</ask>昔有某居士問，皈依佛不墮地獄，捨身後不墮耶，抑永劫
不墮耶。並問近來上海等地皈依者，半屬操業不規青樓之女子，當時雖稍
有愧格之念，過後仍守故業造罪，使皈依後永劫不墮地獄，則二元四角之
香金，孰甘吝惜，果二元四角可保造罪永劫不墮地獄，則鐵圍山之內，夫
何地獄之有云，天下寧有如此便宜之事耶。又曰，所謂皈依佛之佛云者，
過去佛耶，現在佛耶，抑未來佛耶。若云過去，則已過去，現在無佛，未
來，未出世，夫何佛皈依之有云。若云皈依彌陀或釋迦之像，則但赴各像
前敬禮足矣，又烏藉乎香金耶。弟子言塞，不克剖答，畢竟如何，深企示
誨。
　　<rep>答：</rep>此事當從真實行上說，不可止在皈依上說。皈依佛法僧三句，
雖分說不墮地獄餓鬼畜生，不可執定謂皈依佛，但能不墮地獄，猶不免
墮餓鬼畜生。若執定說，則是疑人說夢矣。佛大慈悲，汝尚不知，妄說
道理。青樓女子所作下賤，果能信仰於佛，常生慚愧，常念佛號，求生
西方，尚可蒙佛接引，宜登九品，與諸上善人聚會一處。佛種種方便引
誘眾生，種出世因，故於五戒任彼受一二三四及全。何以令不全受，以
彼或有勢不能守故，如屠戶不能持殺戒，尚可持餘四戒。娟女不能持邪
淫戒，酒保不能持酒戒等。佛之深恩厚德，如天普覆，如地普載，不以
一眚棄其本具之佛性。世之自高自大者，見人一短，即有千長亦不以為
然，佛則不如是。龍舒淨土文，有普勸門一卷，詳說所以然。凡列名有
三十多，內有屠戶漁人做酒者，即在風塵青樓女子者，皆言如能改業固
為最善。如不能妀改，當生慚愧，念阿彌陀佛，求生西方。果能信願真
切，亦可高登九品，何止不墮地獄等乎。若不生慚愧，亦不修持，以此
為榮，只以拜一師為事，則不墮與否，非<le>光</le>所敢決斷。至云皈依三寶，
佛屬何佛，汝受戒曾有此種開示。有佛世之三寶。<little>（此即所謂住持三寶、）</little>
有佛後之三寶。佛世，佛，即釋迦佛，法，即四諦等法，僧，即隨佛出
家之人。佛後，佛，即釋迦之種種形像，<little>（謂金銀銅鐵土木繪畫刺繡等像、
乃佛之形儀、當視同真佛、而彌陀藥師等佛、亦攝其中、以釋迦為現在
教主、故專說耳、）</little>，即黃卷赤軸之經典，僧，即剃髮染衣之人。又有一
體三寶，此則於自心之覺義，正義，淨義，謂之佛法僧三寶也。若詳說
<pb n="874"/>
太費筆墨。佛初成佛，尚未有僧，但令提謂長者皈依未來僧，以僧為負荷
繼續法道之人故也。若自大自高，止知佛與法可欽仰，而藐視僧人，不
肯皈依。其人於佛法中縱能得益，但以慢心，恐難得真實之益耳。
<little>（四）</little><ask>問：</ask>智者大師，人均以為釋迦再世，如金粟如來之現維摩居
士，龍圖佛之現身子比丘，今之崇賢首者，多有辯難，以致我見嚴固，
是非蜂起，或云五教美於四教，或云智者非釋迦再世，或云智者判四教
時較早清涼，參考書不及唐時完備，故所判教義有所缺欠，或云智者既
是釋迦後身，作止觀時，云何不能遽決六根功德優劣，而在拜經臺拜般
剌密諦未譯之楞嚴經，以經為道規耶，經既為佛所說，智者既是佛，宜
於經洞然，若云佛亦有隔胎之？，則烏足克稱無上正等正覺耶，是等疑
問，群然雜出。自非老人俯愍群情，曲剖此難，為學界司南，深恐臺賢
學子相謗有不能已者，噫，自相攻難，佛教其不淹沈也，幾矣。
<rep>答：</rep>天台賢首開法之人，或是古佛應世，或是菩薩示生，不得以此
輕彼，以彼輕此。縱所說不全同，而各有所見，並非妄說。彼妄以門庭
相爭者，皆佛之逆子，各宗祖師之罪人也。四教五教，本是一佛教。汝
曾見澫益大師彌陀要解序否。<little>（原本十要、被成時大師略去、可嘆、）</little>其
文云：「不敢與二翁競異，亦不必與二翁強同，譬如橫看成嶺，側看成峰，
縱皆不盡廬山真境，要不失為各各親見廬山而已。此語系用東坡游廬山
詩，橫看成嶺側成峰，遠近高低總不同，不識廬山真面目，只緣身在此
山中。夫廬山乃塊然一物，尚隨人所居之地而成異相。況如來所說之法，
如隨色摩尼珠。彼定謂此珠是何色者，乃不識珠之人，而隨青黃赤白，
現青黃赤白，即說為青黃赤白，亦非不可。若定謂是青，非黃赤白，及
是白，非赤黃青，則不可。圓會經義，諸祖皆為如來功臣。板泥一語，
宏法即是壞法魔黨。智者作止觀，即與楞嚴六根功德義相符。復聞梵僧
稱其合楞嚴義，故有拜經祈早來，以證己說之不謬。汝何云不能遽決六
根功德優劣乎。為是自立章程，以屈智者，作如是說。為是不知所以，
妄聽人言，以為如此也。拜經之事，蓋有之矣。若云：「日日拜，拜多年
之說，則後人附會之詞耳。智者勿道不是佛現身，即真是佛現身，以既
現為僧，便當隱實示權。故必須有經可證，方為宏傳之軌。倘自以為佛，
自說未來之經，即為彼後世著魔之徒，皆說我是某佛某菩薩而為先導，
<pb n="875"/>
此弘法之法身大士不顯本之所以也。汝既知法華身子內秘外現之義，何
獨於智者而疑之。又文鈔李長者一段文，<little>（在淨土決疑論中）</little>亦發明此義，
何不引申推類而知，必欲絡索而問也。
<little>（五）</little><ask>問：</ask>相宗判一代為三時教云：「先有，次空，後中，但有別之時，

而無通之時。天台判五時，通別互用，版見學者相攻相非。臺者毀相宗
三時，為徐六擔板，義極不圓，非佛本旨。相者斥臺為攏侗，泥漲，亂
雲，漫霧，鮮有能匯通者。究孰是否，望垂弘範。
<rep>答：</rep>此語宜於第四段領取。自知諸佛說法，隨眾生機。今之弘法者，
多違機說，所以佛早已受記，謂末法為門諍堅固之時也。哀哉。
<little>（六）</little><ask>問：</ask>佛未顯本前，各聲聞等皆由修成，開權後，一切八部亦皆
是大菩薩乘願輔化，然則佛弟子既無一是凡夫修成，佛出世烏裨於眾生
也。
<rep>答：</rep>汝只會執崖板話，就不曉得此等人示現之所以然。彼法華會上
之人，俱已證阿羅漢等，在先皆不信佛法，皆由聞佛種種化導，方入佛
法。是以四十餘年長隨如來，且問汝此等人數十年，絕無引人生信，改
惡修善，皈依佛法，了生脫死者乎。汝作此問，可謂癡極癡極。
<little>（七）</little><ask>問：</ask>法華經舉手低頭，皆能作佛，佛又於無量劫前，曾說法華，
由是觀之，無量劫前，曾有所謂佛者，於世度眾生矣，眾生既種善根於
無量劫前，則此曾種善根之眾生，至今應皆成佛，或成菩薩矣，則應佛
菩薩多而眾生少，何故佛菩薩不少概見，而眾生滔滔皆是耶，將無量劫
前之眾生，悉未有舉手低頭之善根耶，抑種而未熟耶，若曰種而未熟，
畢竟至何時而熟耶。今之眾生種舉手低頭善根者，又須歷幾無量劫能成
熟此善根耶，抑永不能成熟耶。
<rep>答：</rep>佛菩薩多眾生少，佛菩薩少眾生多，此二語，須在佛菩薩所居
地土看。譬如鄉間小民，只知鄉間之平民多，並不知國家輔弼，其多無
數也。然世間法不足敵喻，汝何不看華藏海眾之多，非佛剎塵數可喻乎。
佛能度眾生，而不能度無緣者。故有番番示生示滅，令眾生番番種，番
番熟，番番脫。而眾生界無盡故，佛菩薩之誓願無盡。汝以斷滅知見論，
故有此種種之問也。其問似乎有理，不知乃眾生之情見，渺不知佛菩薩
之境界。汝果能一心念佛往生西方，將嘆其菩薩多而眾生少也。吾故曰，
<pb n="876"/>
當於佛菩薩之居處看，不當在眾生之居處看也。
<little>（八）</little><ask>問：</ask>弟子無論居何地，清旦盥漱後，即披衣禮拜觀音大士，
至精神睏乏後，即就地趺坐持名，有時過於勞倦，坐即昏沈，或胡思亂
想，間亦有身心暢適，坐半時許，如數分鍾之短者，亦有時手捻念珠，
不覺從頭至尾三百餘顆之念珠，斯須即盡，心亦知朗朗稱誦，但不甚明
了焉爾，亦有時持咒，忽忘所持之咒，不覺糊裡糊塗念誦佛號，此等畢
竟是何境界，尤望發引。
<rep>答：</rep>坐久不覺久，念久不覺入，此繫心靜神凝所致。但不可以此為
得。從茲努力做工夫，自可上進。若以此為得，則即此亦不得矣。況上
進乎。持咒昏沈念佛，念佛昏沈持咒，此系意識隨妄心正念轉變而現。
初修者固多有此，若工夫有把持，庶可不致顛倒錯亂矣。然此顛倒錯亂，
猶屬工夫所使。設無工夫，則並此糊裡糊塗之念亦不可得，況明白不錯
乎。般舟三昧，非今人所能行。汝作此說，其好高務勝耶，抑真為生死
耶。如真為生死，當依凡夫通行之法。若博地凡夫，妄擬效過量聖人所
行之法，則必至著魔退道。且請息此念，庶可得益耳。<le>光</le>文鈔，意雖可
取，文不足觀。蒙圓山岡野二開士欲為流通，實深慚愧。然菩薩為利眾
生，即頭目髓腦尚肯捨，況<le>光</le>之蕪穢語言，蒙二大士提倡，俾一般初學，
信仰淨宗。則<le>光</le>亦可仗彼二大士之功德，消除罪業，增長善根，得以往
生西方，實為莫大之幸。至於凡屬弘揚佛法之書，皆不得示有版權。若
示則弘法之功德，不敵阻遏流通之罪過矣。<le>光</le>冗事甚多，不得常如此問。
不但<le>光</le>學識有限，所知無幾，不能置答。即能答亦無此精神工夫也。喻
昧庵輯高倦僧傳四集，<little>（彼在直隸省長公署作科長、請別人代為抄寫、彼
自己略為標指、故致漏者不勝其多、即彼書中之錯謬、亦不勝其多、<le>光</le>
但依彼之書略加校正、及稍改削而已、此書當為後來修者之指本而已、
固不足以成書也、）</little>成於前年九月，寄來祈為彼校。<le>光</le>以學淺兼無暇辭。
彼云期三年則固可了。去年一年未看，今春方看其書，頗欠精詳，錯訛
甚多，看一二天，擔擱幾天，於昨日方看完。以故汝信於廿三來，至今
日方復耳。顯蔭之死，亦以只知求勝求名，不知息心靜養。聞病中日常
談說，不靜養故得此果。

<pb n="877"/>
<h2>復明道法師書</h2>
汝欲在靈巖閉關，真師已允許之，此再好莫有之機緣也。但當通身
放下，並將躁妄之急欲得益之心放下，則自可得益矣。否則或恐著魔。
凡著魔者，皆由躁妄之心所致耳。真師果能成就汝閉關，當念報恩。切
勿妄想做大通家，或可有心佛相應之事。不求做大通家，或可作大通家。
所云無心者得，有心者反失。佛法要義，在無執著心。若預先存一死執
著得種種境界利益之心，便含魔胎。若心中空空洞洞，除一句佛外，別
無一念可得，則庶幾有得矣。

<h2>上段執政書</h2>
夙欽盛德，灼具正知。現國主之身，行如來之事。護持佛法，功德
難量。逖聽下風，莫名歡贊。乃聞近日內務部將應薛京兆尹之請，頒佈
寺產登記條例。山野愚見，竊謂不可。夫苛法擾民，仁者不為。況寺廟
財產，所以供養三寶，實為眾生福田，尤非尋常可比。民國十年修正管
理寺廟條例文中，明載與普通人民受同等保護。既曰同等，豈宜別訂苛
條。且以宗教言之，似亦不應稍有歧視。乃今所擬登記條例，專屬寺產，
而不及教會財產，甚非所以示政令之大公也。查前頒管理寺廟條例中，
又云寺廟財產，當向地方官廳登記。雖未明定登記之法，然既言各宗教
與普通人民同受保護，則當然與民產登記事同一例。明文已見，何庸更
由內部重行頒定，致與前令抵觸。為特不避冒昧，上瀆釣聽。懇請廣運
慈心，迅予飭部將是項建議取銷，以免苛擾。深仁厚澤，寧惟緇流感戴
不忘。一切諸佛，當亦同聲贊善也。無任迫切待命之至。
<sr>僧諦閑印光謹啟</sr>
<h3>附復函</h3>
逕啟者，奉執政發下來函一件，內稱內務部將應薛京兆尹之請，頒佈
寺產登記條例，懇請飭部取消等情。奉批，查止等因。除函內務部外，
特此函復，即希慧照。
<sr>臨時執政府秘書廳啟</sr>

<h2>與高鶴年居士書一</h2>
<pb n="878"/>
<le>光</le>幼失問學，長無所知。只因久居普陀，每有命其代表者，略錄一
二以自備覽。去秋蒙各下攜至上洋，錄出四論，以登叢報。竊思叢報，
乃諸大居士吹大法螺，擊大法鼓，其義理洪深，若天高地厚。其文詞妙
麗，如玉振金聲。<le>光</le>文列中，何異擲瓦礫於珠林，布荊棘於瓊苑，徒刺
雅目，無益賞心，慚愧慚愧。根祺師回，又令作論。但以色力尪贏，眼
目昏花，欲不奉命，恐負盛情。因將先所支差舊稿，謄寫五篇，其體裁
語句，鄙陋卑劣。閣下閱之，當發一笑。然彼此相知，或不見怪。至於
登報，則恐貽笑於大方家矣。<little>（四月初八日）</little>
按印光大師隱居普陀山，初無人知。高鶴年居士遊山，乞其論文四
篇。一淨土法門普被三根論。二宗教不宜混濫論。三佛教以孝為本論。
四如來隨機利生淺近論。皆登於上海狄平子居士創辦之佛學叢報。其第
一篇，署名常慚，登於叢報第九期。系民國三年陽曆二月十五日，即民
國二年陰曆九月初二日<little>（陰陽曆日、語不可解、恐有誤字、）</little>出版。其第
二篇，亦署名常漸。第三第四篇，則署名普陀僧。此三篇，則於叢報第
十期中登出。此四論文，可謂印光大師初轉法輪。從此龍天推出，大放
光明矣。承鶴年居士出示右書，未舉年份。推書中所云，去秋蒙閣下攜
至上洋錄出四論，以登叢報，則右書確為民國三年陰曆四月初八日所寫。
此書至有佛教歷史價值，未見於正續文鈔，爰付本刊以公諸世。
覺有情半月刊編者陳法香識

<h2>復高鶴年居士書二</h2>
前次兩至上海，皆蒙照應，不勝感愧。茲接來示，如見其面，欣慰
無似。知居士志期利人，不以勞苦為念。故致三尊加被，身心常得宴然
安樂也。<le>光</le>於閣下去之日，會了餘和尚及陳錫周，言章嘉不日來山，恐
山上無知之僧，照常化小緣，致失體統。著<le>光</le>即速回山，預為主人交代，
以故寧波觀宗皆未去。九月初八日到山，是日頗有風浪，<le>光</le>暈吐受風十
餘日，甚不安適，過此仍復如常。聞欲往雞足，竊謂不須遠去。但取可
安身處，隨緣念佛即已。雞足之行，若在海道，則頗費錢財。若在陸道，
則苦不堪言。何如倒卻門前剎竿，墮時隨處與迦葉尊者晤對之為愈乎。
惜有限之精神，辦末後之事業。其老年人之第一要緊著子也。<little>（民七十月
<pb n="879"/>
十五日）</little>

<h2>復高鶴年居士書三</h2>
去冬一別，不覺又周寒暑，光陰迅速，誠可畏懼。自今春正月接手
書後，概未知的實消息。至七月，因往揚州刻經，至滬上書局詢之，言
已往泰山修茅篷去。<le>光</le>意秦地撩亂，不能安生，致令閣下捨之而去。秦
川之人，從茲以後，無人引導沐佛法潤矣，心甚惻然。今接手書，知在
華山。尚企平靜之後，復返終南，不禁預為秦人快愉而慶幸焉。<le>光</le>無狀，
道不加長，目日加昏。前年勸應季中出資刻辨異錄，由不太平，遲至今
秋方至藏經院，委該院主人代理，先刻揀魔辨異錄，<little>（共二百六十餘
紙、）</little>次刻三十二祖傳<little>（約六十紙）</little>二書皆世宗遺著，皆應季中出資刻。
次刻安士全書，<little>（約六百六七十紙、內有新附數十紙、）</little>此書乃朝邑劉門
村劉芹浦避難來申，發心出資。其人頗篤厚誠實，惜佛法緣疏，於九月
十九日捐軀而去。倘多過幾年，則淨土善根，便能發生滋長矣。然仗此
刻書功德，縱不能往生，其來報當不至劣於今生矣。待至明年四月，當
復往揚州，料理其已刻成者印送，未刻成者校對。明年畢竟要了此二宗
書事。<le>光</le>見類管窺，學等面牆，由閣下多事，惹起徐蔚如，周孟由，張
雲雷等，播揚醜跡，殊深慚愧。去秋鄉人王幼農來山，見其蕪稿，遂欲
出資刻板。<le>光</le>以蕪穢不堪傳世固辭。今春蔚如排印五百本，於三月下旬
來山，又持其餘蕪稿，在京編排，刻木版，大約明年夏季，或可完工。
幼農雖知蔚如已刻，仍欲為刻，當於二書告竣之後刻之。今夏五月，蔚
如所印蕪鈔，有人持至安徽迎江寺，監院竺庵師，馳書言欲刻板，並要
其餘底稿。<le>光</le>令遲至明年京板刻好，印出當即寄上。<le>光</le>數十年來
，<rubynote t="印光"/>
二字，不敢露出。因閣下多事之故，致令賤名劣作，遍刺雅人耳目，愧
何如之。去歲妄企親證念佛三？，而念佛三昧，仍是全體業力。今年自
知慚愧，於九月半起七，至明春二月底止，含佛三昧，不敢高期。但企
懺悔宿業，令其淨盡耳。誰知宿業，竟與真如法性，同一不生不滅。佛
光普照法界，我以業障不能親炙，苦哉苦哉，奈何奈何。書此愚懷，以
期知己者代我分懮而已。<little>（民國八年十二月初四日）</little>
謹按雲棲遣稿有偈云，二十年前事可疑，三千里外遇何奇，焚香擲
<pb n="880"/>
戟渾如夢，魔佛空爭是與非。憨山大師說，此是雲棲老人悟道偈。今大
師親見宿業與真如法性同一不生不滅，竊謂即此偈意歟。

<h2>復高鶴年居土書四</h2>
昨接手書，欣慰無似。<le>光</le>意中途或有阻礙，而居士一向意之所企，
勇往直前，了無罣礙。一則心力不可思議。一則吉人天相，自可無往不
利矣。羡甚。任心白居士亦有信來，言一月半後，定可出書。<le>光</le>處一百
二十部，儘夠用了，不必續請。揚州之行，當在七月中旬。以刻藏緣起，
尚未刻成。此書一成，即可去彼料理刷印矣。然此只五十幾張，書系明
書冊藏之募緣序。原文十八篇。<le>光</le>又將紫柏大師最初發起之文補刻之，
共二篇。何以原文無最初發起之文，以此文中有世道變亂之語，恐國家
見惡，故不錄耳。今則隔世，了無妨礙矣。天台為智者弘法道場，其山
常有羅漢住止。<le>光</le>以色力尪羸，不能一去巡禮，愧何如之。文鈔收據已
收到，勿念。

<h2>復高鶴年居士書五</h2>
二十三日接手書，如見故友，不勝欣慰。羅浮杯渡，雁蕩天台，天
下名勝之地，悉入居士眼中，真，宿生栽培所致也。<le>光</le>色力尪羸，不能
遠行，坐老海山，無所見聞，每一思及，慚感無喻。杯渡一山，居士蒞
至，當必有興發之氣象，慰甚。<le>光</le>於九月二十四日回至法雨，至二十九
日，即將何東夫人之開示，寄至上海交甘璧生居士。彼十月初六來函，
云恭錄一張自存，以<le>光</le>原稿並書同寄去。十一月初二來信，云已將<le>光</le>
之
法語楷書兩分，一送照南居士，一送何東夫人。然先寄法語，尚未得其
回音，若回音至，當即奉告耳。法語近二千字，文鈔刻時，當附入。安
士全書，尤惜陰張雲雷丁福保三位料理。而惜陰意欲遍佈全國二千四
十一縣。惜陰之友劉木土與惜陰心願相同，擬令南洋相識之富商各出資
助印。半歸南洋新嘉坡，檳榔嶼，荷蘭施送。南洋各島中學校，以欲海
回狂，作修身教科書。半於祖國施送，令彼各各培植本生國界。此心誠
溥，其果遂與否，尚不能定。近來本國所募印者，當已至萬，待至明春
印時，二三萬部或可湊成。若南洋華僑肯發心助，則一二十萬尚未可定，
<pb n="881"/>
且任緣辦。若吾國及南洋之人宿有善根，得聞佛法中之即俗修真，隨機
可入之道，天龍當為感動。有心世道者群起而共贊之，則全國各縣，各
散百十部，亦不為難。若國人無此法緣，則人將以<rubynote t="印光"/>無道無德，不肯
見信共相感發，止以所募一二萬，了此心事而已。此事雖是私事，實於
國計民生大有關係。其大成與否，皆有定數。<le>光</le>與尤劉張丁四居士，豈
能令無緣者轉為有緣，而溥遍流佈乎。今寄上辦法章程一紙，以慰遠懷。
貞節堂碑尚未作。自回山至今，了無閑暇。<le>光</le>訂正安士全書，<little>（以縮板有
圖、及目次等各項、另行排一樣子、）</little>次則校對安士全書。又有揚州欲海
回狂，萬善先資，及印光文鈔，並格言聯璧等，不時寄來校對，兼復往
來信札。夜不能用目，日間直無暇時。幸三寶加被，目尚能成天用，為
萬幸事也。末法眾生，多多皆是不知因果。佛經深奧，看亦不能領會，
故成今日之現象。<le>光</le>常曰，因果者，世出世間聖人，平治天下，轉凡成
聖之大權也。當今之世，不將因果昌明，而欲世道太平，佛法興隆，不
可得也。<little>（民九）</little>

<h2>復高鶴年居士書六</h2>
久未會晤，兼不知閣下行蹤，是以未曾致書。前者張瑞曾居士來函，
言因他事，蒙居士厚愛，為之轉旋，未至受壞人之累，故欲赴滬申謝，
<le>光</le>因附函問候。次接梅蓀函，言居士與柏農居士十八日到寧，一視法雲
形勢，以定殿基。又許建大殿時，當復再來，不勝欣慰。茲接手書，知
尚在南園聽經，所言琥珀朝珠，供養菩薩，實為難捨能捨，莫大功德。
但此寺香火門頭，來人甚雜，必不能掛於菩薩項中。但可存於衣缽寮或
庫房。然此等寶物，既不能用，後必至令見小之人竊去。則未得實益，
而令此竊者徒受其損。不如仍向真達師處收回，或轉送人，或賣之，以
作功德。方為有實益耳。鄙見如是，不知居士以為然否。

<h2>復高鶴年居士書七</h2>
碑文強湊九百餘字。而語言拙樸，意義膚淺，恐不堪上石，祈另請
高明作之。如其唯求省事，尚祈力為改削，勿致貽人譏誚。又其中規矩，
不過臆度大概，尚須斟酌妥貼，再行改定。
<pb n="882"/>

<h2>復高鶴年居士書八</h2>
昔紫柏大師大悟以後，遊歷名山，以廣見聞。凡中國所有名山聖
道場地，無不親歷其境，以其色力強健，日行三百餘裡故也。後此能
若是之遊者，未聞其人。近世以來，多有賴佛偷生者。禪教律淨，一
無事事。唯奔南往北，販買零碎東西，以求微利而恣所欲。雖至名山
聖道場地，絕無一念慚愧景仰之心。居土即俗修真，隨緣進道，執持
一句彌陀，當做本命元辰。抱著慚愧二字，，以為入聖階梯。聖地不厭
屢登，錄其跡以開人耳目。時僧倘一接見，代為語以橕佛門庭。末世
之僧，求其如此之真切至誠者，實不多得。況吃得肉已飽，來尋僧說
禪之大方家耶。去秋尊駕去後，每念居士為佛門庭，焦勞成疾，不久
當至陝西，宴坐於觀音降龍之地。<little>（南五台大茅蓬）</little>都攝六根，淨念相
繼。反念念自性，性成無上道。其為樂也，莫能喻焉。至正月初七得
接手教，方知去歲仍復遊杭皖等省，欲至北京，以天寒身病而返，居
士誠可謂為法忘軀者也。然以<le>光</le>愚見，似乎可以止步休歇矣。縱欲廣
遊，宜以神不須以身。彌陀三經，華嚴一部，當作遊訪路程。宴坐七
寶池中，遍遊華藏世界。神愈遊而身愈健，念愈普而心愈一。其寂也
一念不可得，其照也萬德本具足，寂照圓融，真俗不二。十世古今，
現於當念。無邊剎海，攝歸自心。校彼披星戴月，冒雨沖風，臨深淵
而戰兢，履危岩而驚怖者，不啻日劫相倍矣。鄙見如是，不知居士以
為何如。又來教云：「光陰迅速，勝於瞿塘灩澦之水，誠然誠然。古教
有云，證無生者，方見剎那。居士此言，與見剎那相去不遠，慰慰賀
賀。又謂不慧蕪語，為當機之法，一展卷令人如漁父誤入桃源等，何
失言之甚也。將欲引不慧而進之，則不慧身雖未老，心力早衰。日見
其退，寸步難進矣。又呈示黎公，蒙閔其愚誠，錄存備印，益覺慚愧
無地耳。果如是，是以腐草投彼寶山，以殘羹雜於王膳，黷人耳目，
赧我面顏，取憎閱者，有浼法道。又況前三論系開如和尚於前年冬月
命作，以供尚賢堂演說之稿。念佛法門普被三根論，即於是冬載於彼
堂紀事。餘二篇用與未用，不得而知。若謂文雖鄙拙，意誠可閔。當
於前三論，署釋開如名。宗教不宜混濫論，署釋常慚名。<rubynote t="印光"/>二字，
<pb n="883"/>
千祈勿書。又洋紙之害，甚於洪水猛獸，窮國屈民，斷滅儒釋聖教，
其禍無有底極。於初四日已為黎公略言其概，祈居士勿惜慈力，遍與
諸居士言之。令立一章程，凡佛祖經論，概勿用此紙印。又須通告各
刻經處，令其一體知悉。庶不至以流通而致速滅亡。此不慧痛心疾首
吁訴無門者。今欲以居士為紹介，懇祈諸大居士各各發菩提心，出廣
長舌，遏此習風，以永法道。諒必閔我愚誠，特為遍告耳。所寄蕪語
慚赧卷藏，送開如和尚。五十三參圖，以前者引緣師已將彼所受者送
之，故送於了一和尚。以居士曾對彼說過，後忘記耳。<le>光</le>之楞嚴咒袋，
送與了清師，令其帶至廣東，以結法緣。餘悉照單分送。悟開師於去
歲十一月二十二日未刻厭世，去時光景，具於黎居士書中，今不詳書。
長安雖好，諸事艱難，倘無大礙事，當於南方專修淨業，護持法道，
校比北方，事半功倍。何必以衰老之身，強置於困苦之地，然後為道
也。

<h2>復葉玉甫居士書</h2>
　　接手書，不勝感愧。<le>光</le>何人斯，敢當此說。然既命為說，不說則
有過咎。竊謂閣下欲匡時救世，而不能隨心，遂將此念放下，勉求自
度，正宜以自己之學識，為同人之倡導。俾一切信佛法者，悉知三世
因果。以至令一切不信佛法者，亦知三世因果。知因果報應，則自利
自私之心，漸可消滅矣。又世少善人，由於家庭無善教。而家庭之善
教，母教最要。以人之幼時，日在母側，其熏陶性情者，母邊最多。
是以女人以相夫教子為天職。使無賢女，何有賢妻賢母哉。由是言之，
善教兒女，令知三世因果，實為平治天下正本清源之道。現在上海信
佛之男女甚多。以閣下之學識名望，登高一呼，群相依仿，此風果能
大行，世道自然太平。所謂正本清源，固在此而不在彼也。
閣下既不能即時挽回世道，何不期於十年二十年後之賢人蔚起乎。
<le>光</le>常曰，因果者，世出世間聖人平治天下度脫眾生之大權也。又曰，
教子為治天下之根本，而教女更為切要者。以今之專事武力，不顧道
義之或官或匪，皆由最初未受賢父母因果報應之善教而致然也。使幼
時得聞善教，即殺身亦不敢作此了無天日之慘酷事矣。其罪過實由其
<pb n="884"/>
父母起，不專在彼本人。當今之世，若不提倡因果報應，生死輪迴等
事理，而欲世道太平，雖佛菩薩聖賢同出於世，亦末如之何矣。是以
<le>光</le>十年印安士全書，擬募數十萬，只得四萬。然現並木刻所印者，已
有五萬四五千矣。現印大士頌，明後年印二十四史感應錄，皆欲人知
因果耳。知因果，則不敢損人以利己，傷天而害理矣。世之強暴，語
以道德仁義，或絕無動心處。語以因果報應，勿道即信，縱令不信，
亦當惕然驚懼。閣下居位，不能即挽回狂瀾，何不現居士身，以此為
未來之挽回計乎。以此度人，即以自度。何得遠適異國，訪未見之經，
拜佛之遺跡，以為自度乎。今之人多帶一分誇大氣派。如未弘法，先
要求外國未譯之經，而本國已有之經，曾一一研究已極否。況佛經中
義，得其一二，即可以上弘下化。況數千卷之多，尚不足用，而欲訪
之於印度各國乎。凡此種提倡，<le>光</le>皆不以為然。其意皆出於好高務勝，
見異思遷，以為我當出人頭地。若人云亦云，則不足為奇，有負我本
領矣。以閣下之才論，當依<le>光</le>所說，其為利益大矣。否則擇一寂靜隱
晦之處，力修淨業。將從前所得之學問文章，拋向東洋大海外，作自
己原是一個無知無識之人。於不生分別心中，晝夜六時，專持一句洪
名聖號。果能死盡偷心，當必親見本來面目。從茲高豎法幢，俾一切
人同歸淨土法海。生為聖賢之徒，沒預蓮池之會。方可不負所學，為
大丈夫真佛子矣。至於遠遊印度，不過開眼界擴知見而已。於生死分
上，欲得自度，則在此而不在彼也。況道路遙遠，所費不貲。而閣下
色力，亦不過健，受此奔馳勞碌，則所損甚多，所益甚少，<le>光</le>絕不贊
成。今引一例，孔子謂孟公綽為趙魏老則優，不可以為滕薛大夫。<le>光</le>
之兩說，乃為趙魏老也。印度之遊，乃為滕薛大夫也。閣下試詳察之，
當不以<le>光</le>言為謬妄也。
　　大士頌，約於年內先印二千部，以送任印者先睹。然至今尚未排
成一半，恐年內斷難開印矣。今附寄說明辦法一張，閱之自知。閣下
四百圓，當得一千二百部書，祈示此書寄歸何處，或代為施送，以便
遵循。二十四史感應錄，發起於南京魏梅蓀欲挽殺劫。<le>光</le>令將二十四
史中因果事，大為搜輯，廣佈於世，當有希望。因以彭希涑之錄寄去，
令增廣之。彼遂以<le>光</le>言為然，大加搜輯，分門別類，復於每段之下，
<pb n="885"/>
註明出某書幾帙幾卷幾頁，明年或可出書，當為大加提倡，令其廣佈，
以為將來人心世道之一助。想閣下當表同情為提倡焉。<little>（此事魏未實行、
但為許止淨編輯力史感應統紀之緣起、請查印公統紀序自知所以、）</little>

<h2>致關絅之居士書一</h2>
<le>光</le>無知無識，謬蒙青盼，不勝感愧。前日所贈百金，命印文鈔，
實為要務。友人黃幼希，一家俱皆淳善，而宿障所纏，貧病交迫。前
者<le>光</le>往，愍其苦狀，以孫月三所送之兩半疋洋布送之。十九夜在淨業
社，聞江味農居士言，其病甚危險，現已轉機，即從此好，當須養二
三月，方好於印書館作事。彼作事之薪，尚難開消，況幾月間居，將
何以處。欲大家為之矜<little>（卹）</little>，<le>光</le>聞之惻然。兼欲為之倡，隨
交十圓於
味農。今恩將閣下之百金，轉為救急之資。有此百金，可以支持一月。
其利益雖不如施文鈔之大，其思德深於施文鈔多矣。以彼事可緩圖，
此景甚危急故也。<le>光</le>素知閣下大慈與樂，大悲拔苦，以故不為預先呈
白也。

<h2>致關絅之居士書二</h2>
半年未晤，幾多錦繡江山，豐富人民，皆成凋殘困苦，不堪寓目
之況。世相無常，三界火宅，於此益信。閣下乘宿願力，弘揚淨業，
正好借此以作大眾修持淨業之頂門一鍼，俾彼各各死盡再生人天，享
受癡福之偷心，則利益大矣。法爾寺天王殿材料已朽，勢難久支。和
尚於進院初，即議揭底重修。奈二年來或收成欠缺，或兵災連綿，致
令所捐止三四千。尚欠多數，擬欲差人往新嘉坡檳榔等處募緣。以彼
處有鶴鳴庵廣通大師住持兩處道場，其地之人，斷不至疑為假冒。去
年六月，彼已面懇閣下，即蒙允許。今派明德含業二師前往，令<le>光</le>致
書閣下。祈向外交交涉使署，領事官處，討取遊外洋各國通行登坡護
照，庶無阻滯。若所募可圓殿工，實閣下之賜也。此書本宜彼出。而
令<le>光</le>出者，蓋彼未喻閣下護法之誠，但為成全菩薩道場，不在人情親
疏上生計較也。然此種功德事，得以干預，亦有利益，故不肯辭，謹
為呈白。祈不惜鈞力，滿彼所願，則幸甚幸甚。
<pb n="886"/>

<h2>致關絅之居士書三</h2>
初二函諒已收到。現今世運改革，一般無知之人，於此時間，妄
倡毀滅佛法之說，殊屬危險。所仗以不即滅亡者，以閣下與諸大居士
多方維持之力也。否則如來慧命，從此永斷。芸芸眾生，了無出苦之
望矣。險極險極。昨南京妙蓮和尚寄來一字，係民國元年孫大總統復
佛教會各居士書。此書載於佛學叢報第一冊，不知閣下與諸大居士曾
看見否。其云三月，恐不的確，當詢有存佛學叢報者一考實之。似宜
登各大報，以令妄倡妄為者，知孫大總統有此弘護佛教之事也。若登
報者，宜云孫大總統保護佛教之公函。下用小字注云：「出佛學叢報第
一冊。或云由江蘇佛教分會抄寄。祈為載度。

<h2>致關絅之居士書四</h2>
久未會晤，不勝渴想。居士發菩薩心，以市廛為道場，以同倫為
法侶。身雖在家，行等頭陀。將見慈化所及，舉一切善惡同倫，相將
以出此娑婆，生彼極樂。以上慰釋迦彌陀觀世音之慈念者，不勝欣幸
慶快之至。昨接友人張瑞曾居士書，言前月以失票因緣，與人結訟公
庭，被告之援力大，幾致反坐，承居士愛念，潛為斡旋，未至受惡人
之大累。<le>光</le>聞之喜不自勝，直同身受，感謝不既。本擬直寄貴寓，以
地址門牌號數概未知，不能發郵，故令瑞曾居士來滬代呈，祈垂慈諒。

<h2>復關絅之居士書五</h2>
接手書，不勝感激。當此法弱魔強，祖道凋零之秋，幸閣下與諸
居士極力挽救，不至即見滅亡，非乘願而來者，能如是乎。幸仗大力，
得成立各佛化會，當不至一推即倒，扶起末由也。所可慮者，僧界中
人知識薄弱，不易令人生信。猶幸有諸居士為之宣揚，俾明理之人，
知佛為大聖人，其教有不可思議之事，實為大幸。初二之函，是與一
亭居士共者，掛號寄去，縱未收到，亦無礙。所說亦祈為護庇之意。

<h2>致<little>（關絅之、王一亭）</little>二居士書</h2>
<pb n="887"/>
昨接許止淨書，知因居士林駐兵事，二位與政府接洽，允為維持，
且允保護江浙名山，不勝感激。現今佛法衰殘，若非有乘願而來之大
力外護，則當見滅亡矣。二位可謂手挽狂瀾，戈回落日，護世護法之
菩薩。不但法門中人受其覆庇，亦使未來眾生得聞佛乘，其為功德，
惟佛能知。<le>光</le>每於課誦迴向時，為二位及凡於佛法有功勛者，皆為回
向。<le>光</le>既無才智，又無精神，不能為法門效力。唯願二位鼎力維持，
則幸甚。

<h2>復丁福保居士書一</h2>
適接來書，不勝慚惶。<rubynote t="印光"/>以隨行粥飯僧，迫不得已，搬出許多
殘羹餿飯以塞責。其氣味酸臭，形質腐敗，漬人法眼。而蔚如喜其有
益餓者，為之傳佈。閣下縱亦欲引餓者飽餐王膳，先以此種接其氣息，
則已甚屬垂青過盼。何得以省庵之後，推為第一。使<le>光</le>能為省庵提鞋，
當不至搬弄出此種過活，況曰文章奪過乎哉。擬人必於其倫，閣下愛
<le>光</le>雖深，其如自己失言何。須知省庵之後，有大高人，其過與否，不
敢以凡情妄斷。當在比肩齊驅之列，絕無稍遜其學問見地操持德業者，
徹悟禪師也。蓮宗十祖，毫無慚德。<le>光</le>尚不敢謂為後裔，況曰同列乎
哉。觀世音菩薩尋聲救苦，隨類現身，事多義廣。<le>光</le>昔欲修普陀志，
遍閱群籍，悉會萃而輯錄之。其有人所疑議不能徹了處，加以評論。
以期於凡屬同胞，咸沾恩澤。但以宿業不消，有目如盲，無從措手。
今閣下發此大心，可釋<rubynote t="印光"/>一大憾事，感極慰極。白衣咒未見出處，
想菩薩俯順劣機夢授之類也。然以至誠心念者，無不所求皆應，有願
必從。但佛門知識，不以此教人，以無出處，恐啟人杜譔，及妄謂佛
經皆非的確從佛國來，多屬後人偽造之端耳。俗念增數句，乃祝願之
詞，有亦無礙，無亦無礙。王漁洋所記未附入函，亦不須寄來。菩薩
隨機施化，不可以常格測度，豈可以凡夫知見而為判斷。但當仰信而
奉行之，則其利溥矣。杭州昭慶經房，有觀音靈感賦，但內中敘事多
有節略過甚，詞不達意處。又有觀音持驗記，閣下不知有否。去歲孟
由托蔚如由東洋藏抄出寄來，係周克復集，只三四十頁。若無，祈函
示，當即奉上。海南一勺，其事跡甚多，皆堪採集。<le>光</le>愧目力不給，
<pb n="888"/>
不敢從傍輔贊。倘目力好，當為閣下效力，令成完璧。雖死亦無遺憾
矣。昨已與雲雷函，令為先印五百部文鈔。其留板用紙等，皆祈伊與
接洽。今日法雨有開祥大師至申，令交雲雷一百洋元，閣下五十元，
亦交雲雷。迨其印出，令彼按書價算，五十元共請多少部，分做兩分。
一分知會閣下，自差人去印書館取。一分直寄普陀交<le>光</le>。此番所請，
<le>光</le>實無力奉送。其一百元書，乃為二三友人預備而已。<little>（六年三月四日）</little>

雲雷信，祈送洋時持去，彼不常在館，當於下午五句鍾去，則不
錯過。

<h2>復丁福保居士書二</h2>
　　昨接佛學初階一書，不禁感愧之至。<le>光</le>乃無所知識，強應世緣，
隨自己愚見所說之蕪語，雖意稍可取，而文不雅馴。閣下於後載其數
篇，恐大雅通人閱之，或譏閣下失審矣。閣下唯以啟人正信為心，<le>光</le>
去歲曾擬以佛學起信編結緣，閣下乃以自己發心，拒不取資。今有福
建福寧福鼎縣北關高邵麟者，宿有信心，近數年來專修淨業。三年前
<le>光</le>曾與伊寄去經典數十種，約值廿多洋圓，以其地僻居山中，兼以苦
寒，無力購請故。近一二年又有陳延齡者，亦當縣北關人，蔡茂塘者，
乃南關人，每有信來。<le>光</le>去歲將所刻安士全書，三人各寄一部。伊等
亦欲利人，遂於秋間起一講演會，請一僧人放蒙山一堂，大家同念佛
迴向，然後隨自力講演善惡果報及淨土法門。去歲入會六七十人，今
年只有五六十人而已。伊等以當縣從元明來，未聞一開講會，今夏特
請台宗法師講經。然此事亦不過發起當地人之信心而已。若曰解了其
義，則實非易事。況地方窮苦，亦不能常常舉行。竊念閣下所著佛學
初階，於彼頗為合機。以其先說因果，後說淨土，凡通文義者，皆能
領會。讀之者，自有欣欣向榮，欲罷不能之勢。演說者，亦可就文宣
說，不須東摘西採，誠為勸善入佛之初步。本擬令彼等向貴局購請，
但恐彼等法財不給，或致失利。倘閣下肯發大慈悲，行大法施，寄三
幾包去。令彼每月按文講演，俾當縣人民，悉知因果，咸修淨業，其
功德固勝於施富貴人千萬倍矣。其佛學指南起信編，六道輪迴錄，亦
各寄一二冊去，以便彼等采取演說耳。如寄，當於皮面寫福建福鼎縣
<pb n="889"/>
北關交高邵麟收。佛學初階末後之靜坐法精義，名實不甚符合，似宜
云諸宗要典略紀。至下似宜云：「近來刻行佛教諸宗之著述極多，若不
得其要，或恐望洋而退，以故於各宗中擇其要者標示一二。欲研究某
宗，先取某宗之要書讀之，自可由約而知博，一了而百了矣。去歲印
<le>光</le>蕪鈔寄來時，擬為高邵磷等寄三幾包，以每年二月有李俊景居士<little>（亦
在北關、其人樸實、不通文理）</little>者，陪諸善信來山進香，欲待其來，
令彼帶去。誰料今年未來，後以要者多，故致散完。待印書館出書，
當將閣下樂施之書寄去，令彼當縣人民，沾閣下之洪恩於無既也已。
<little>（六年四月十八日）</little>

<h2>復丁福保居士書三</h2>
　　<rubynote t="印光"/>幼失問學，長無所知。寄食普陀廿有餘年，一切緇素，概無
交遊。不億閣下以博學鴻詞，宏宣大教，俯賜大著。而且稱之為同志
中之同志，感愧無極。<le>光</le>生即病目，今年臨耳順，衰頹愈甚。不但大
著之字不能多看，即藏經之經寸大字，亦不能多看，宿惡業力，奈何
奈何。一二日間，稍事涉獵，見其注語頗契初機。語語有根，言言合
道。不謂於今得見斯人。其中亦有<le>光</le>見不到處。欲逐一請教，以除疑
障。繼思我未明心，人有異見。昔於佛學叢報，頓起杞人懮天童子贊
簀之念。因上章程九條，企其改定成規，有光法道。一乘居士置之不
閱，今敢又蹈此敗辱乎。今寄印光文鈔一本，祈垂塵政。此鈔系海鹽
徐蔚如排印施送者。民國二年高鶴年至山，給<rubynote t="印光"/>蕪稿至滬，黎端甫
令錄四論以登報。彼固知<le>光</le>素不欲人知，遂以上佛學報館書之別名署
之。徐居士見之謬加佩服，遍詢其人而不能得。既而知為<rubynote t="印光"/>，即
狄楚青為紹介，欲於未會之先，預通信札。<le>光</le>以人微德薄，學業膚淺
固辭。彼遂遍詢友人，得其蕪稿若干篇，並佛報中所錄，排以刷印。
今春三月末，持三十本至山訪<le>光</le>，又將其餘蕪稿，一併要去。擬欲將
已印未印一併編輯，刻諸棗梨。<le>光</le>數十年來，無事不親翰墨。或為人
所差，及與友敘懷，禿筆俗話，絕不堪觀。彼既謬加贊賞，只可將錯
就錯任緣而已。其文鈔中，尚有上十錯字，以目力不堪，故未曾標。
宗教不宜混濫論，被佛報館添百餘字。一往觀之，似乎暢順，細心研
<pb n="890"/>
之，頗不安適，因令仍依原文錄之。普陀乃香火門庭，專心研窮經論
者少。兼以<rubynote t="印光"/>絕不預事，不與士大夫結交，識人甚少，無由推行經
股勝事。然一念愚誠，竊為閣下貢之。流通佛經，非報紙小說等比，
必須慮及久遠，方有實益。鉛印雖便，究非久遠之計。以鉛印墨中，
多加藥汁，久必褪落。宜刊木版，方可傳遠。<rubynote t="印光"/>上佛報館書，正為
此事。文鈔所錄，乃為友人節錄數段耳。異地同心，異室面談，既以
同志相許，當不以不隨某某之贊譽見責也。<little>（民六六月十八日）</little>

<h2>復丁福保居士書四</h2>
　　<rubynote t="印光"/>於十八日奉上蕪函及拙鈔，不知曾收到否。不億閣下亦於茲
日復示手教。其同心相感歟，抑偶然符會爾。所云念佛儀軌，須分同
眾獨修兩種。若同眾修，當依日誦中念佛起止儀，庶可通途無礙，彼
此攸宜。至於獨修，雖可隨人自立，然其念誦次第，不可錯亂。所云
放下身心，閉目凝神，念淨法界護身咒，及默想贊佛偈，禮佛及三菩
薩畢。若誦經，則誦彌陀經一遍，往生咒三遍畢，然後朗念贊佛偈畢，
即接南無西方極樂世界大慈大悲接引導師阿彌陀佛。即唯念南無阿彌
陀佛，宜圍繞念，或數百聲或一千聲。末念觀音勢至清淨大海眾三菩
薩，然後念發願文。文畢念三自歸。是為一期起止。若欲多誦經，多
持咒者，當另立一誦經時。若一時並行，當先誦經，次誦咒，次贊佛
念佛，次發願三歸。此決定不易之次序也。
　　十念一法，乃慈雲懺主為國王大臣政事多端，無暇專修者設。又
欲令其淨心一心，故立盡一口氣為一念之法。俾其心隨氣攝，無從散
亂。其法之妙，非智莫知。然只可晨朝一用，或朝暮並日中三用，再
不可多，多則傷氣受病。切不可謂此法最能攝心，令其常用，則為害
不小。念佛聲默，須視其地其境何如耳。若朗念無礙者，宜於特行念
佛儀軌時朗念。然只可聽其自然，不可過為大聲。過為大聲，或致傷
氣受病。倘所處之境地不宜朗念，則只可小聲念，及金剛持。其功德
唯在專心致志，音聲猶屬小焉者耳。除特行念佛外，若終日常念，固
宜小聲念，金剛念，默念。以朗聲常念，必至於傷氣。未證法身，必
須調停得中，方可唯益無損耳。朗念費力，默持易昏。散持雖亦功德
<pb n="891"/>
難思，校之攝心淨念，何啻天淵。<le>光</le>於此數則，曾頗費研窮。去歲得
一巧方便法，書示知己，皆同贊嘆。若已成片，固不須此。若未成片，
及一切初機用之，皆無不宜，唯益無損。閣下即無須此法，亦當為修
淨宗不得其門者試之，以普告來哲云。其法在印光文鈔第四十五紙第
八行下，祈檢之。前見大著贊佛偈，相好光明，作相色光明，億其排
印偶錯耳。今函又作相色，知閣下有意改之。夫此八句，乃宋桐江瑛
法師，撮舉淨土三經之大義而立。無一字無來歷，何得妄改。觀經云，
阿彌陀佛有八萬四千相，一一相中，有八萬四千隨形好，一一好中，
有八萬四千光明。閣下深通佛法，何以見不及此。兩箋註中，此類甚
多。<le>光</le>擬欲詳言，恐人不見諒，故曰我未明心，人有異見。茲因虛心
下問，不妨特發其凡。閣下果真為佛法為眾生計，當不以衝突見責。
若唯欲贊美，當向趨時附勢者商略。<rubynote t="印光"/>雖劣，不願行此蹊徑。王耕
心彌陀哀論，不識如來權實法門，不識眾生根機差別。凡有與己不合
者，皆指之為誤。抹殺千五百年請善知識，獨推出一省一大師，以顯
己之由聖師傳得佛真宗。雖曰弘法，實伏壞亂佛法，疑誤眾生之深弊。
其書斷斷不可流通。周孟由曾向<le>光</le>贊其痛切，<le>光</le>略說其弊，彼猶
不死
心，遂寄其書來。<le>光</le>宿造失目之業，今敢仍蹈此轍，遂極陳其弊。彼
猶未能盡信，將<le>光</le>之書寄徐蔚如，蔚如謂<le>光</le>所批判，具有特識，
因將
楊仁山駁語見寄。孟由將彼此所說，一併見示，故知<rubynote t="印光"/>實非臆說。
而仁山先生駁語，多在文言，<rubynote t="印光"/>駁語，多在大體及心病耳。流通佛
法，大非易事。須求契理契機，斷斷不可師心自立，矜奇炫異，以取
悅一時新學知見而已。既屬知己，不妨直詞以進。<little>（民六六月廿三）</little>

<h2>復丁福保居士書五</h2>
　　前月廿八日敬接惠函，並所著儒佛諸書，捧讀之下，感愧無極。
<rubynote t="印光"/>尋常粥飯僧耳，無事不親翰墨。迫不得已，禿筆俚語，聊取塞責。
何得過為贊譽，致失切磋琢磨，麗澤輔仁之實益也。閣下博學多聞，
為儒門躬行君子。所著讀書錄，及少年進德錄等，悉皆精微純粹，吾
無間然。允為聖教金湯，後生模範。至於佛經箋註，雖大體淵懿美妙，
而其中頗有小不恰處。瑕瑜不掩，斯之謂矣。以閣下之學問見地，何
<pb n="892"/>
為亦有見不到處。良以佛法乃超凡入聖了生脫死之法，其中若文若義，
若事若理，有與世共者，可以常情測之。有不與世共者，不可以常情
測之。<rubynote t="印光"/>固愚癡無似，出家三十餘年，不敢疏經之一字一句，以己
未明心，曷能仰契佛意故也。古人注經，有十年八年注一部者。有畢
生只注一部者。若天台賢首永明蕅益等，實係久證法身，乘願弘法，
未可以泛常比之也。閣下研究佛經，不過三數年，便能窮深盡奧如此。
若用十餘年工夫，<rubynote t="印光"/>當於所注，一字一拜。一以報弘經之恩，一以
企永劫流佈耳。今以謬許同志及與知己，又令一一指其見不到處。然
<le>光</le>目等生盲，不能一一詳閱，姑就所見，略標一二。而愚忠無補，狂
言駭聽，但可作研究商量之微資，未可依決定無疑之確論也。祈垂塵
政海涵，則幸甚幸甚。如來生期，多有異說。雖則皆有理致，究不如
周昭王二十四年者為恰當。以漢廷效夢時，通人傅毅，博士王遵，以
此見對。而又據周書異記作證。今雖周書異記不可得見，而漢廷問答，
決非杜譔。況歷代禪教著述，多皆以此為準。斷不可捨眾人之所依，
而自立新義，以添後世無學之人之疑。縱有一二部書依此而說，乃系
有志衛道，而未博覽群書，意以莊公七年恆星不現，夜明如晝，非佛
出世，何以當之。不知非常之人誕生，及非常之法流佈，皆有非常之
瑞。豈唯如來方有，而其餘縱法身大土示現概無乎。禪書記南嶽讓生
時，白氣屬天，太史上奏，則此祥瑞，其軼逸不傳者，不知凡幾。若
必以莊王九年為是，閣下後來詳閱佛們典故，其前後年代皆不能致論。
何以故，以佛生在後，佛弟子及佛遺跡事實在前。既不肯謂佛生在前，
又不能挽此諸事於後。若緘默不論則已，論則自相矛盾矣。況序中以
昭王二十六年注之，<little>（有謂甲寅屬二十六年、然作二十四年者多、）</little>經
中以莊王九年注之，一人之著作，豈可立此岐論，實大有礙於初機。
故以閣下無我而志在利人，不得不少盡愚誠。惜無多聞性，不能一
一援書而證明之，殊深歉仄耳。
　　諦法師彌陀經箋註序，謂通經居士出手眼疏解者，概喜繁言莊飾，
並下二句，其說頗不妥貼。注中引紀大奎謂華嚴名義極繁，然實頭緒
井井，自應只就本文名色體會，清涼添出行布圓融四法界十玄等名色，
為裝塑，為疊床架屋等，實令人驚駭無似。不意以黃居士及閣下之見
<pb n="893"/>
地，而引此以注諦師之序，致通人咸所驚怪。啟後人皆競駁古，其弊
誠非淺淺。故不得不言，不忍不言矣。竊以佛所說法，被九法界後世
注者，各隨一類之機而立言。其欲利初機，非詳釋訓詁字義文義不可。
其欲利大機，非詮釋大義仰體佛意不可。二者各有所主，非二者各有
是非。故天台釋經，有因緣約教，本跡觀心之不同，以經義淵深，未
可以一文一義而盡也。若只許依字義文義釋經，則盡世間識字讀書文
人，皆悉道高清涼，心契佛心，而清涼反為破壞華嚴第一罪人矣，有
是理乎。君子一言以為智，一言以為不智，言不可不慎也。如唯依文
義，而華嚴入法界品，海雲比丘謂如來為我演說普眼法門，假使以大
海量墨，須彌聚筆，書此法門一品中一門，一門中一法，一法中一義，
一義中一句，不得少分，何況能盡。便為妄語，便為自破華嚴。而天
臺賢首諸尊宿，皆佛門之罪人也。紀大奎之言，何可引以為證。然推
其本心，亦非故作排斥。但以世間文字知見，論出世間不思議大法，
其原由未親近明眼知識，遂致弘法而直成謗法也已。
下論彌陀經箋註初閱，星即三千大千世界，不勝驚異。再閱，過十萬億
佛土注，及三千大千世界注，又不勝驚異。何閣下既知其實事實理，
作此無稽之說。祈下次出版箋註雜記第一段或全取消。否則將星即世
界等文，改令與後注相符，則有益而無損矣。如來舌相，覆面至發，
此三藏佛舌之常相。若為界內小機眾生決疑，則出此舌相，以表不妄。
遍覆三千大千世界，亦可作譬喻說。若謂絕無其事，歷來注者，皆是
呆看呆解。葉錫鳳之流見之，便稱贊不已。通人達士觀之，當痛惜嗟
吁，謂閣下以極力弘經之心，竟作此謗佛謗法謗僧之語矣。葉錫鳳一
介儒生，經文血脈語意，尚不了明，便肆無忌憚，謂古之作是注者，
誕妄不經，無理之極，殊足令人發一大噱。彼作此說，亦以凡夫知見，
測度如來不思議境界，而經文絕未明瞭而致然也。今不避繁？，聊為
釋之。三千大千世界，為一佛所王之土。當釋迦如來說西方極樂世界
依正莊嚴，彌陀光壽，眾生持名，即蒙接引等事之時。東方有恆河沙
三千大千世界，有一世界佛名阿鞞，一世界佛名須彌相，乃至一世
界佛名妙音，於東方恆河沙數三千大千世界之佛中，略舉五名，下以
如是等超略，而全舉之。其恆河沙數諸佛，各在彼自所主三千大千國
<pb n="894"/>
土，聞釋迦說此稱贊不可思議功德一切諸佛所護念經，欲令法會大眾
生信發願修行，各各皆於其國現大神通，出廣長舌相，遍覆三千大千
世界，說誠實言，汝等眾生，當信是釋迦牟尼佛所說，稱贊不可思議
功德，一切諸佛所護念經。下五方皆如此。即唐譯十萬，不過廣其所
略。實則秦譯不減，唐譯不增。葉氏不知各佛各有國土，當作此一世
界東西等方，有恆河沙數佛，遂慮其抵觸，懮其山川人民無可容處，
而更懮其諸佛之舌陵躐而無地安放，直令人笑得齒冷。而彼固洋洋自
得曰，吾補經之缺，正僧之訛，淨土三經，今而後可以無憾矣。夫娑
婆世界三世三千佛，其出各有時節，前後不亂。一佛出世，一切諸佛
縱欲助宣法化，皆不得現作佛身。故觀音文殊等，悉皆隱十力德，現
菩薩身。一如天無二日，民無二王。法道統緒，必須歸一。葉氏不知
此義，尚令閣下受其迷惑，則其惑人之多，多於恆河沙數矣，惜哉。
雜記第二紙第一行，星球二字宜去。
十五紙，非是算數之所能知，<little>（註云多至不可勝數、）</little>義雖明瞭，
字未訓清。算數者，算計之數也。此方，則一十百千萬億兆京秭垓壤
溝澗正載是也。佛經，則如華嚴阿僧祇品所說，有一百四十數，而無
量無邊，皆其中之數名。故蕅益云：「阿僧祇無量無邊皆數名，實有量
之無量。以既是數名，則有量，然經中實？顯不勝其多，則是無量之
無量矣。
觀世音經箋註爾時無盡意菩薩下，宜加註云：「爾者此也，其也。
爾時者，即說妙音菩薩品已竟之時也。十六紙十八行，<little>（第二行小字）</little>
觸訛作觴。
心經箋註雜記第二紙十一二三四行，高宗心經石刻，咒語不同者，
系高宗初年章嘉喇嘛將一大藏咒，通用蒙古喇嘛念法譯之，名滿蒙番
漢合璧大藏全咒。其滿字，蒙古字，番字，皆不可識。即漢字雖可識，
而有二字三字四字書作一處者。若不向蒙古及西藏人學之，則不能讀，
讀亦不得其法。然自漢至宋千有餘年，譯經之人，若非法身示現，亦
屬出類拔萃英烈丈夫，豈皆不通咒語。而必於章嘉所譯者生崇重心，
起奇特想，則是捨眾聖之同然，而守一賢之獨然矣，其可乎哉。
金剛經箋註第十三紙，第九，十，二行四句偈，古今所說不一。
<pb n="895"/>
彌勒為補處之尊，以無我相等答者，對病發藥也。如禪家無論問何義，
皆指歸於向上一著耳。若謂彌勒極盡經中四句之義，則是門外漢之知
見耳。中峰國師謂，於此經中，受持乃至四句偈等，其四句偈上，必
有乃至二字，下必有等之一字，是指未能受持全經，或大半卷，少半
卷，乃至最少四句，及一句耳。中峰此言，甚得釋文之法。而從來注
者，每崖板謂偈必非散文，不知西域梵經橫書，每排以三十二字為準，
故紀華嚴字數曰，有十萬偈，非全經皆偈也。又無論文字多少，以詮
義盡者，即為一偈。非必於經文外，唯指四句者然也。若謂偈即是偈，
則全經皆無功德，唯偈方有功德，豈非謗佛謗法謗僧。只此最淺近之
乃至四句偈等六字，多少腹蘊萬卷，文雄一世者，尚不奈何，佛經豈
易言之乎。
四十二章經箋註九紙第十，十一，二行，三世諸佛及無念無住
<little>（住字訛作任）</little>無修無證之者，當依蕅益三世諸佛，約藏教果頭。無
念住修證，約圓教初住以上而說。否則屈極尊為下寮，推下寮為極尊。
縱能強說理致，終是徒造口業。佛經豈可唯執訓詁而解釋哉，十六紙
十行，<little>（註小字二行）</little>長者如母，<little>（母訛作女、）</little>又十八行
，功曹，當作
元帥講，則經義自明。以下文功曹若止，從者都息，故功即功能，曹
即曹輩。曹輩之功，皆歸統領一人，謂元帥為功曹。
佛遺教經註十七紙第五行，善導，當作導引行路而說。故下云導
人善道，道，路也，即引行好路，若導者指以正路，而聞者不行，非
導者之過也。經以佛為大導師者，皆以引人行正道而立名也。
盂蘭盆經註四紙十六行，<little>（小字二行）</little>始竊道士之名，竊，訛作窮。
高王觀世音經註雜記一紙十三行，雲棲大師擔荷法道，深恐後世
無知，傚尤作偽，故作是說。非雲棲未閱法苑珠林等書，而冒昧言之
也。此經無文理，乃確論也。有功德者，以盡屬佛菩薩名，念之自能
消業障而增福慧矣。菩薩隨眾生之庸常心，故夢授此經。若專門研究
佛學之士，自有一大藏經在，何須致力於此。古今多有夢感神授等經，
然皆不敢流通，深恐妄人憑空妄造，開偽造之端，斷唯知儒門道義，
而未深明佛法者之善根。<little>（謂彼謂佛經、皆後人偽造、）</little>故大明仁孝皇
後<little>（永樂後）</little>夢感佛說，第一希有大功德經，當永樂時即入藏，至清
<pb n="896"/>
高宗三十年奉旨撤出，以防杜譔。故翻譯佛經，必須奉旨。其譯場中，
有譯梵文者，有譯語者，有回綴者<little>（西方語多倒、故須回綴、如波羅蜜
為彼岸到、乃到彼岸也、）</little>有證義者，有潤文者。其僧俗，少則數人，
多則數十人。其潤文者，率皆當權重臣充之。如此認真，絲毫不容苟
簡。而後世無知儒生，尚謂佛經皆僧徒剽竊老莊而為之。何況直以渺
無來歷之經流通，欲令不因此經以疑西來翻譯之經，豈不難哉。閣下
注此經，宜將雲棲護眾生心，護佛法道之心，表而出之。勿謂雲棲正
訛有訛，則兩全其美矣。雲棲，藕益，乃末法之大導師，真模範也。
祈觀彼著作時，推原其心之用意處，則自法法頭頭，皆與機理符契矣。
佛經精華錄三十六紙九行，未曾有經。十二部經，通於一切諸經。
有一經具足十二部者。有少一二三四五部者。所謂十二部，華言即長
行，重頌，授記，孤起頌，無問自說，因緣，譬喻，本事，本生，方
廣，未曾有，論議。內中長行，重頌，孤起頌，三者約文而立。其餘
九者，皆約義而立。未曾有部，記佛菩薩種種不思議大神變事。此經
亦以此義，故立此名。不可以為十二部經之一。四十紙六行，梵網經
中十戒因緣法業，皆悉顛倒錯亂。查閣下注語，有無不一，然系錄合
注之文，殺戒，<little>（在十三行）</little>方便殺，<little>（殺字脫落）</little>十四五
行，殺因，
殺緣，殺法，殺業，何得作殺業，殺法，殺因，殺緣。因謂發此殺心。
緣謂方便助成殺事。如設方定計，及礪刃合藥等。法謂持刀劍毒藥去
殺。業謂其人命斷，殺事已成。凡事成者，概名謂業。其先後次第，
深淺親疏，秩然不亂。何閣下自立科條而移易之乎。殺盜二戒，則業
法因緣。餘下八戒，皆又作因業法緣。
妄語戒中，妄語緣下注，全錄合註。何以節去以顯聖德四字。須
知行來動止，語默威儀，種種方便，皆欲令人謂己已證聖果，故曰以
顯聖德。去此四字，便不顯妝模作樣之一片妄語本心矣。此經文本無
錯謬，而合註又極明瞭。何得違經畔注，自立章程乎。一條則曰偶錯，
十條豈是偶錯乎。
凡錄佛祖經論，須先經，次論，然後方及此方著述。經論又須先
大乘，次小乘，不可前後倒置。如綸音告示，不可倒列。一部中不能
如此列者，一門斷不可不依此而列。否則令無知者藐忽佛經，而大方
<pb n="897"/>
家謂不知法耳。
又梵網經妄語戒註，前人領解。前人，即指為彼所說妄語之人。
領解者，其聽妄語之人，已領會解了也。若不領解，則業尚未成，領
解則業成矣。今改作使人領解，其解與不解，未可知也。第十戒中亦
然。又第十戒原文，若佛子自謗三寶，教人謗三寶，謗因，謗緣，謗
法，謗業。而菩薩見外道及以惡人一言謗佛音聲，如三百矛刺心。略
作菩薩見人謗佛，如予刺心。<little>（注云予字讀與）</little>祈改正而削除之。
蕅益大師久證法身，乘願再來。其學問，見地，行持，道德，不
但末法不多見。即隋唐佛法盛時，高人如林，若在此時，亦屬出類拔
萃之不思議大士。凡所著述，機理雙契。閣下但將唯執訓詁為是之心
放下，息心研窮而體會之。其法喜之樂，當獨契於心，而不能開口向
人言之。何也，以其所得皆失，而歸無所得也。
法雨寺有明南藏及清藏，又有許多寧揚等處新刻書冊經。但發心
看者頗少。一則真發道心者少，一則真有學問天姿者少，為可惜耳。
譚鬼之末，穆彰阿一事，閣下所判雖佳，而究非實義。今不惜口
業而略明之。穆彰阿之居心行事，無不是惡，而臨終預知時至，別眾
坐脫者，其人宿世有大修持，定慧力深。今世雖迷而造業，依現生而
論，當直入阿鼻地獄，窮劫受苦。而今世之惡業未熟，宿世之善業發
現。倘能承宿善力，力修淨業，仗佛慈力，往生西方，則今世所造惡
業，即可不受惡報。倘不知此義，仍舊循業而已，則宿世之善業盡時，
今世惡業即復發現，其苦有不可勝言者。於現生中善人得禍，惡人得
福，凡夫不知前生宿業，謂為因果有差，報應多爽。有他心宿命通者，
見其絲毫不乖，情理兩得。穆彰阿之善終，非幸也。楊繼盛之屈死，
非不幸也。各各皆有前因與後果，為之酬償對越也。報應之道，種種
不一。未可以現生為斷也。故經明三報。三報者，謂現報，生報，後
報。現報，謂現生作善惡，現生受禍福，此世間凡夫所共知共見者也。
生報，謂今生作善惡，來生受禍福，世間凡夫雖不知見，而大力鬼神
天仙猶能知見。後報，謂今生作善惡，至第三生，或四五六七生，或
十百千萬生，或至無量無邊恆河沙劫，方受禍福。若三四五生及十百
千生，天仙或能見之。若至五六七八萬劫，聲聞道眼猶能見之。若至
<pb n="898"/>
無量無邊恆河沙劫，非如來五眼圓明者不能見也。依餘法門，仗自力
斷惑證真，了生脫死，多多皆是但植福慧善根，不得高預聖流。王十
朋，蘇東坡，黃庭堅，曾魯公等，皆是前生錚錚出眾之高僧。而此生
已不如前生，來生又不知如何結局。思及此，可為痛哭流涕長太息。
若不發憤專修，仗佛慈力，往生淨土一法者，非夫也。<rubynote t="印光"/>狂妄無知，
辱承厚愛，於六月三十接第四次書，即欲復書，以人事攪擾，兼以夜
不能書，故遲至初二日得接第五次書，遂忘其固陋，信筆亂塗。亦知
見刺雅目，藉茲略表愚誠。其當與否，祈垂慧察。<little>（民六七月初五）</little>
<rubynote t="印光"/>目力甚衰。藏經大字，尚不能看。閣下著述，字過小，不敢
多看，但只隨便翻閱而已。故隨所見者而標之。總而計之，二十分中，
未能看於一分耳。
制序發揮，須求名人。<rubynote t="印光"/>活埋海島，兼且無學無德，禿筆土語，
何能發揮奧妙。是以不敢承命，祈垂原諒。
如來舌相，義意無盡。以目力不給，且就急者而論之。

<h2>復丁福保居士書六</h2>
昨接手教，及八朝全詩，感謝不既。竊念<rubynote t="印光"/>北鄙庸僧，於佛道
法，了無所得。縱有談說，多分狂妄，不見罪責，已屬大幸。何堪過
譽如是之甚，感極愧極。<le>光</le>宿多罪咎，生即病目。六月之內，號咷哭
泣，除食息外，了無休時。幸承夙善，得睹天日及與佛經，是為大幸。
閣下所注，字跡過小，概不敢看。二十分之一者，此一分中分十，於
雜記中居其八九，注字只居一二而已。但取便略看，絕未一張畢業者。
然閣下居心如是謙虛，何待盲人一一見示。當必是是非非，自己無不
了知耳。
黃居士知過勇改，可謂躬行實踐之士。以儒門之英彥，作佛法之
金湯。謹為法門眾生賀，其法運將通，禦侮有人焉。進德錄，前書已
言，吾無間然，有何錯謬耶。八朝全詩，雖不能看，當寶而藏之。一
則作為遺念。一則以備考稽耳。
摩訶般若，即指第四時所說般若經而言。分而言之，則有八部。
而八部實皆六百卷般若之各會也。總而言之，止大般若經而已。華嚴
<pb n="899"/>
海空者，華嚴一經，通越眾典，理冠群經，具無量法門，顯一真法界。
猶如大海普納眾流，猶如太空具含萬象，故云海空。又華嚴所說，乃
即生成佛之法。縱已成佛，不過親證其本具之心性而已，了無一法之
可得。故楞嚴云：「圓滿菩提，歸無所得。心經云，以無所得故，菩提
薩埵，乃得究竟涅槃。金剛經謂，滅度一切眾生已，實無眾生得滅度
者。所謂空有不立，一道清淨，故謂之為海空也。鄙見如是，不知閣
下以為何如。
月之初九日，中華書局寄來靈學叢志三本，係三四五期所出，因
大概閱之。見其教人改過遷善，詳談生死輪迴，大有利益於不信因果
及無三世之邪執人。至於所說佛法，及觀音文殊普賢臨壇垂示，皆屬
絕不知佛法之靈鬼假。在四期冊中，文殊佛教二十四乘天，普賢佛
教二十四乘位次，皆是胡說巴道。至於佛頂混元經，乃剽竊金剛經心
經之義而偽為之。其中縱多系真經中語，亦不可流通受持。以邪正夾
雜故，如嘉餚置毒不堪充飢故。無量度生經，更屬瞎說。竊恐閣下信
心真切，亦以高王經一例觀之，因而贊揚流通。則其壞亂佛法，疑誤
眾生，過非淺淺。既冒為知己，敢不略陳芻蕘，以防其善心而招惡果
之後患乎。閣下既屬丙號會員，但當令其發揮改過遷善，及孝弟忠信，
禮義廉恥，戒殺戒淫，允恭克讓，諸惡莫作，眾善奉行等事。若夫如
來無上妙道，豈靈仙乩壇之所能宣揚演說者哉。覺明妙行菩薩，王定
九相國，皆因乩而深戒扶乩，當以之為圭臬。紀文達之論扶乩，甚有
道理，以真者少而假者多。達人哲士當敬而遠之。不可專致力於此，
而為諸小鬼小神之所惑也。如靈學叢誌第三期雜纂第九篇，盛成述生
魂上乩，謂其父一日焚符請仙，乩大動，就盤中作兩一——，歷二
時之久，無他異。其父與在壇諸人，謂為不肅，觸神怒。相續拜叩，
又如是畫，眾皆恐懼。適家人有歸自單家橋者，言橋下一擔糞夫昏臥
道中，口中囈語喃喃，狀類急證，宜速救之，遲恐不及矣。其父即焚
送符往視之，擔糞夫已蘇。且言曰，吾夢往一處，香燭輝煌，諸人向
吾叩拜。吾無以應，乃就盤中繪吾二桶一扁擔以示之。彼等叩拜尤甚，
且敬，吾不得已，只有數數繪吾生活圖耳。成自謂由是信之之誠，與
日俱進。吾謂盛成之信之誠，可謂知進而不知退耳。夫請仙而擔糞者
<pb n="900"/>
來，畫扁擔糞桶不計其數。使無人來自橋上，將謂此圖有許多玄妙，
怕是仙聖所示，執中貫一，執兩端而用其中之奧旨。定不敢臆斷曰，
此糞桶也，扁擔也。及經擔糞仙人說破，則一文不值。半日勤懇於檐
糞夫，不勝慚惶矣。故須知實有真仙，而偽者又不止據糞夫一人也。
智者可以悟已。<le>光</le>擬於月半後他往，月餘即返。返時或繞道至滬，當
趨貴局一晤，以請教益。祈此後概勿發信，免致誤失。<little>（民七七月十二）</little>

<h2>復丁福保居士書七</h2>
相別數月，企慕實深。適接來函，並所注二經，如覿法顏，感愧
無極。<le>光</le>以業障深重，目等生盲。雖常時懺悔，業仍如故。謹將普賢
行法經二序，各閱一遍。大心之序，可謂以己立立人之心，行自利利
他之事。其決十疑而顯十益，豈徒為閣下諸經之序，實為古今弘經者
之通序也。不億中州有此偉人。末後品之一字，似不甚妥。彼雖非有
意僭竊，但從無此法。有冒經式，宜改作總序。鈍根之跋，意甚推崇，
依宗依教，兩皆不合，然亦無大關係，且自隨他去了。閣下序中，初
引演宗之言，可謂不刊之論。末引胡氏之說，足見就正之心。後之視
今，亦猶今之視昔。能存畏後之心，斷不至違經叛古，貽誚將來也。
凡注佛經，當另具隻眼。不可以凡夫境界，測度如來不思議微妙境界。
如紀大奎葉錫鳳等，坐此之故，以弘法而竟成謗法，曷勝惜哉。餘以
目力不堪，皆未敢閱。又經中名相大小相同者多。釋大乘經，不得引
小乘經中之義為之詮釋。如六念末後念天，小乘即念欲色等天，大乘
則念第一義天，大涅槃天。若大乘經引小乘義釋之，則為壞亂經宗，
不可不慎。只此一義，餘可類推。<little>（民七十月廿六）</little>
<le>光</le>現在打七，祈勿來書。縱有商量，且待明年三月。若於三月前
來書，概不奉復。祈慈諒。念佛一法，當依淨土經論為準。末世眾生，
業重障深，依觀經修觀，尚難成就。是以蓮宗諸祖，多皆專主持名。
以持名易故，相續即生。至於攝心方法，種種不一。隨其人之根器用
之，自得其益。若夫最為切要之法，總不過大勢至都攝六根，淨念相
繼八字。大心念佛三昧法門，雖各有見處，不堪普遍教人。以下根不
能修，而上根雖能修，固不須用此方法也。至於書額，佛之一字，寫
<pb n="901"/>
得潦草古怪。足見其人之平日，實未能於佛分上至誠懇切矣。凡此惡
套，須力戒之。
劉演宗述法華六十五種不思議力，可謂深入法華深固幽遠之藏。
而一一與淨士對舉而論其勝劣，實為不達如來權實法門。唯能利於南
岳天台以上之根性。下此皆被彼斷其往生西方之善根矣。此書斷斷不
可流通。若流通，雖能令人尊信法華，而令彼一切不通權實教理者，
從茲藐視淨土而不修也。夫寂光淨土，當處即是。能圓證者，唯佛一
人。等覺菩薩，尚是分證，況其他哉。今以登地登住所見所證，為博
地凡夫擔任，其可乎哉。華嚴於證齊諸佛之後，尚令往生。今為具足
惑業者，令捨彌陀淨土，而修本師娑婆淨土。其心誠為宏博，而其害
有不能盡言者。夫安養娑婆，原一實報寂光。<little>（實報寂光、原是一土、
約所感之報、名為實報、約所證之理、名為寂光、寂光無相、實報具
足不思議佛剎海微塵數莊嚴妙相、雖具塵剎莊嚴、原是一法不立、雖
則一法不立、而復具足莊嚴、如明鏡了無一物、而復胡來胡現、如虛
空體非群相、不妨日照雲屯、）</little>此實報寂光之淨土，唯登圓初住者方能
得見。彼西方凡聖同居土，無有眾苦，但受諸樂。此方凡聖，同居土，
則惑業苦三，如惡叉聚。輪迴六道，了無出期。以此之實報寂光，與
彼之凡聖同居對論，其違叛經旨，錯投法藥者，可勝嘆哉。何不以此
之凡聖同居，與彼之凡聖同居對論，而為契理契機，三世諸佛皆悉印
可之說乎。為是智識未精，為欲自闢門徑，以顯當改革時，亦有乘大
願輪者，改革如來三根普被，華嚴末後歸宗結穴之法門，令其良善也
耶。<rubynote t="印光"/>無道無德，少參少學，不能為法門效一言一字之力。然欲一
切有情同生西方，不得不沖冒大家，以獻其他山頑石之見耳。倘以法
為重，當即見原。否則縱謂<le>光</le>為邪見謗法，亦歡喜領受，而無或怨惡
也。
<le>光</le>目力衰劣，近又頭火大發，更加衰劣，以事關法道，不得不略
陳愚誠。

<h2>復丁福保居士書八</h2>
易云：「君子居其室，出其言善，則千里之外應之，況其邇者乎。
<pb n="902"/>
出其言不善，則千里之外違之。況其邇者乎。演宗居士一片婆心，極
力推崇法華不思議力。奈未能詳知其所以然，遂援引經文，剖判優劣。
不但與三世諸佛究竟普度眾生之法門相反。即本經本跡開顯之義，亦
屬背戾。徒費好心，貽誤自他。前已奉復，略陳其概，謂斷斷不可流
通。近三二日有數位在家友人，曾閱此書，不勝痛傷。知<rubynote t="印光"/>直心直
口，敢於陳諫。於數千里外，各寄書並此冊，令<rubynote t="印光"/>再賦厲石，陳其
利害，令勿流通。保全劉君現生名譽，未來果報。勸善規過，以盡法
門友誼。竊念<rubynote t="印光"/>人微德薄，言誰見聽，一瀆已甚，何敢再焉。繼思
<rubynote t="印光"/>宿生不幸，致令今生生即病目，出家三十餘年，雖常勤懺悔，由
業障深故，心不入道，目日昏盲，諒屬宿生妄說佛法，瞎人正眼之所
感召。興念及此，痛愈煎心。推己及人，勢不能止。欲令劉君及一切
人，世世生生得明亮肉眼，世世生生得清淨法眼。深達佛意，徹證自
心。普導含識，同登覺岸。永離<rubynote t="印光"/>感報之苦，<rubynote t="印光"/>亦可藉此稍
消宿
業。縱謂指斥通人著作，當永墮阿鼻地獄，長劫受苦。但令一切眾生
受益，唯我受苦，亦屬莫大幸福，受賜無窮。祈告劉君勿再印刷。先
所印者，除售出外，凡所存者，悉付丙丁。且勿謂如此則枉費若干錢
財，事難依行。須知世人每以錢財作諸功德，斷不肯以錢財買諸罪咎。
又有不作功德，卒遇盜賊水火，亦復虛耗。況此有誤人處，燒之即是
功德。若不諒愚誠，依舊流通。深恐彼諸熱心護佛法道者奮袂而起，
作論闢駁，出冊登報，遍佈神州。則名譽利益，兩皆受損。倘能憫我
愚誠，隨即取消。則人必謂劉君到底見地高明，故能從諫如流，唯理
是尚。雖一時之失檢，實非故意妄為。人非聖賢，孰能無過。過而能
改，善莫大焉。從茲名譽日高，德望日著。將來必能居高位以治國家，
弘法化以利群萌。立功立德立言，自覺覺他覺滿。耀祖光宗，榮先裕
後。俾億萬斯年永仰芳猷，則何幸如之。否則初步一蹶，便難振興。
事過而悔，則無及矣。非若<rubynote t="印光"/>混飯海島，以寄殘生。食息之外，百
無一能。唯其無能，故亦無求。縱令推之九天之上，不能令其少增。
揉之九地之下，不能令其少損。何也，以無能無求，故無地受增受損。
縱欲增損，只成徒勞耳。唯其如此，故敢直心直口，為法門摯友告也。
其見聽與否，任彼自裁。但盡我忠告之心而已矣。<little>（民六十一月初一日）</little>
<pb n="903"/>

<h2>復丁福保居士書九</h2>
<le>光</le>宿業甚深，有目如盲。每事懺除，業仍如故。諒必多生以來，
曾以己見妄說佛法，喪人法眼，誤人正智之所致也。以故此生不敢以
人情好惡而立言為論。寧令人見憎見罵，斷不敢探其所好而譽之，以
自陷陷人也。從去夏至今，與閣下書將及萬言。其愚誠固悃，閣下當
已徹見肺腑矣。茲於本月廿四日恭接所惠佛學指南一冊，隨即翻閱大
概，見其上編所引，諸名公所記之因果事跡言論，洵足以振聾發瞶，
啟迪世人。縱有不大恰當處，但大體有益，小疵何傷。倘有能逐條評
議，則其利更溥矣。當令時事新報逐一登報，以新世人耳目，以暢閣
下宏願。下編大體固好，然仁山十宗說，端甫大藏大略，已於佛學叢
報載過。三國佛教略史，原本亦甚粗略，今復更略。餘皆類是，登不
登皆可。其中不無小疵，但以不關緊要，兼以目色不給，以故不標。
閣下所著諸品，唯此為益最溥。以中下根人，必由因果報應而入，方
有實益。否則只作口頭活計，不知主敬慎獨，以期親證實到。彼世之
狂慧者，皆由最初未服此因果報應之藥。而以佛祖直指人心，當體即
是之言，反認做肆意任業，了無忌憚，惡不須斷，善不須修之據。以
凡情而測聖智，即醒醐而成砒霜，可不哀哉。此書一出，當必有戰兢
惕厲，葸葸不安之懷。從茲務得實益，務遠實禍。自一人以及多人，
自一生以及多生。蒙法利而沐佛恩，出苦海而登覺岸者，相繼無盡也。
謹以此為閣下賀。及觀末後書目，猶列劉仁航法華經力之冊。去冬閣
下以虛心請正，已經呈其不可流通。後因友人遠致其書，令<le>光</le>直陳法
諫。又復切陳其非，並其流通則必致招人駁闢。縱演宗執固不從，何
閣下復代為流通也耶。<rubynote t="印光"/>與演宗素無一言一面之交，前兩次書，多
分為仁航計，少分為閣下計。令則專為閣下計矣。閣下深通佛法，豈
不知自作教他，見聞隨喜，同受善惡業果之報乎。仁航則是自作，閣
下代為流通，則具足自作教他，見聞隨喜。況<le>光</le>兩次致書陳其利害，
閣下仍為流通乎。在閣下意謂第二次書，乃<le>光</le>之託詞，實無人致書令
諫。豈知<le>光</le>於此事頗費周折乎。以彼必欲逐條著駁，廣為印送，以期
眾所共知，不受其害。<le>光</le>謂文人習氣，每有心尚未了，即欲發揮之弊。
<pb n="904"/>
吾當勸其焚毀，永不流通即已。何須多煩口吻，多費錢財為哉。因將
第一次書，及第二次書，一併寄去，且令勿以<le>光</le>書示人。彼回<le>光</le>
書，
謂<le>光</le>欲無形取消，彼此各得其益。讀之令人淚落。不億今年閣下尚為
署名流通，則閣下之回<rubynote t="印光"/>書，乃其止小兒啼之作略，非中心悅服之
言論也。<rubynote t="印光"/>之愛閣下，甚於閣下之愛<rubynote t="印光"/>，故復呱呱而啼。閣
下若
肯見憫，無論仁航謂己所著何高何深，汝欲流通，汝自流通，即以威
福相迫，我亦不肯代汝流通，即不啼矣。否則<rubynote t="印光"/>只自怨其宿生口業
甚深，故致言無人信。十法界隨人自造，與我何干。雖其心實未慰悅，
而啼亦不復起矣。何也，以於人無益，而於己有損，曷若已之。豈效
杜鵑之空啼無用乎哉。閣下發弘誓願，欲普利一切眾生，而於害眾生
慧命之書極力流通。為是法眼未能徹見其弊耶。為是人情阿其所好耶。
<le>光</le>不得而知之矣。若繼此而復流通者，<le>光</le>則不敢向閣下開口矣。

去歲八月，張雲雷先生來書，<le>光</le>回書中略言，世道人心，日趨日
下，君主事報館，宜於戒殺放生等言論，及因果報應等事跡，日載一
二條，俾閱者睹茲殷鑒，戒慎存懷，漸摩漸染，日趨於聖賢之域，而
不自覺。彼回書謂當另闢一欄，專載佛門言論。<le>光</le>已起七，故不陳其
所以。彼與葉伯皋應季中等數十人，議訂章程，逐日登載。推葉伯皋
主閱。閱過，方可登報。至臘月有以徵文啟見示者，方知其辦法。繼
則周孟由屢次來書，令<le>光</le>作論，<le>光</le>初辭之甚力。繼則不得已而應
之，
將素所錄蕪稿若干篇寄去。聞正月間所登，皆<le>光</le>蕪稿。亦有非<le>光</le>
所寄，
乃<le>光</le>寄彼人之書，彼自奇於報館者。<le>光</le>於乞食之餘，留得些子殘
羹餿
飯。彼諸名人取之，以供眾人耳目，不禁慚愧殺人。然亦無可如何，
只好隨他去了。書此以博一笑。<little>（民七正月廿五）</little>

<h2>復丁福保居士書十</h2>
久未函候，不勝渴想。開春以來，諒必起居納福，諸緣如意，賀
賀。<le>光</le>之蕪鈔，已經出版。於去冬即通知雲雷，令商務印書館出書時，
包十二包，共六十部，通信閣下著人去取。餘六十五部，通歸於<le>光</le>。
以五十元，彼以七折與<le>光</le>算，則請百二十五部書耳。但彼膽小，恐書
售不出，則折本，只印二千部，及書出而請者甚多。凡<le>光</le>所請者，悉
<pb n="905"/>
勒不發。雲雷屢催仍不發。想彼留之作門市實價售，待再印出方發耳。
想閣下之六十部，恐亦未發。適接手書，不勝感愧。及學佛捷徑，將
<le>光</le>之蕪語，參於諸大祖師諸大居士之中，更為慚赧無地。<le>光</le>乃無
知無
識之人，其於佛學了無所得。雖於淨土一法，頗深向往。然業深慧淺，
何能發揮。縱有一二看佛敬僧者，有所詢問，亦只是以己所恃以活命
之殘羹餿飯，以攢草聚葉之法，塞其責斥，何堪與諸大祖師大居士並
列乎哉。竭誠方獲實益論，本欲廣搜敬褻罪福證案，以為現今人一大
法戒。但以目力不給，故止錄一二則而已。安士全書，於世諦中含有
佛法。故仁山先生亦收入大藏輯要之中。閣下編入大詞典內，則有大
利益。雲南去歲曾重刻，約於年底告成，尚未寄來。<le>光</le>蕪鈔亦編入之
雖文字鄙拙，然亦為初機可作拙導。慧命經，乃外道專以佛法證煉丹
法，反多方毀謗佛法。以閣下之高明，兼以極力宏揚，何為將此一書
列於佛典。不但有誤閱者，且於閣下研究佛學名譽，大有關係。明眼
人觀之，必謂閣下邪正不分，尚從事乎煉丹。且止說煉丹，尚無大害。
此書全引佛經祖語，而作煉丹之證。挽正作邪，令人莫辨，其有不能
合者，則改其字句。如法華唯有一乘法，餘二則非真。彼以慧命雙修，
且畫其圖於腎藏，書其二邊，一屬慧，一屬命，謂慧命雙修，方可成
道。引法華此文為證，而改餘字作除字，謂除慧命雙修，則非真矣。
凡佛經所說禪教律淨密，及六度萬行等，無不破斥。此種書，皆一班
下劣無知輩，私自刊行，私相授受，正人君子見之，則焚毀之不暇。
不億閣下列入詞典，其害有不勝言者。祈將現印之書，或用墨涂，或
用刀剜。必期於不誤閱者，亦所以保全自己見地。下次再版，當於版
上削之。則一鍋美羹，不被一鼠糞污穢矣。此書<le>光</le>初出家時曾看過。
至北京亦聞有此輩人。南來雖未見，而杭州經坊現有流通。此種流通
佛經人，即佛所謂可憐閔者。而有勢力人不去禁製。則具信心而入邪
法者，因茲到處皆是也。辱在知心，故直詞無隱。祈垂原諒。<little>（民七元
月廿五）</little>
玉峰法師行持雖好，見理多偏。其所著述，依之而修，亦可往生。
但其偏執之語，未免有大妨礙。即如念佛四大要訣，其意亦非不善。
而措詞立論，直與從上古德相反。不除妄想，不求一心，全體背謬。
<pb n="906"/>
經教人一心，彼教人不求。夫不除妄想，能一心乎。取法乎上，僅得
其中。豈可因不得而不取法乎。若以不得而令人不取法，是令人取法
乎下矣。大勢至云：「都攝六根，淨念相繼。彼極力教人散心念，不贊
揚攝心念。念佛雖一切無礙，然欲親證三昧，能靜固好。不能靜，亦
無妨即動而靜。彼直以靜為邪，謂大違執持名號億佛念佛之旨，其過
何可勝言。且念佛一法，圓該一代一切法門。而靜之一字，尚隔其外。
豈可謂為淨宗真善知識。祈二次再版，刪去此四大要訣。庶初機不至
受病，而通人無由見誚也。弘法利生，大非易事。稍有偏執，其弊叢
生，不可不慎。

<h2>復丁福保居土書十一</h2>
前所惠佛學指南，甚有益於學佛者，及不信因果不信佛法者。其
中所引名人之言，亦有不甚如法者。以目力不給，故不標出。繼思閣
下以此為入佛法海之指南針，其針稍有彎曲，未免致失去向。故今以
曾見者標示之。<little>（<le>光</le>目力不給、未能遍閱、此乃標其所見者耳、）</little>

若未見著者，亦可引類而知。或略改其文。或評論於後。俾見聞者無
或疑誤，方可以暢閣下宏法度生之心矣。
上編十七紙後幅第六行，今徒曰某月某日觀音齋期等一段，乃不
知佛曲垂方便，令其由暫而常，由減而斷之所以。宜於其下，詳論佛
制齋期吃素，原為永斷殺業，與食肉之方便法耳。觀紀公所記諸篇，
知其信因果而不知佛法。佛法之難聞若是。其有聞者，蓋宿生之栽培，
殆非淺鮮也。<little>（若不加評、當於第五行信夫止、下皆刪去、）</little>
又三十紙八行，公一生不肯入廟，神佛見之，往往起立。以袁子纔之
博達，而以神渾稱神佛。則其不知佛法，亦可知矣。<little>（十一行云）</little>他
如如來，仙子，關公，蔣侯，皆未之見也。夫蔣侯尚未見，則其起立
者，乃城隍土地五道等神耳。而渾云神佛，不亦誤人太甚乎。<little>（第十三
行）</little>惟是神是佛正直聰明，<little>（八行）</little>應云：「神見往往起立。<little>
（十三行）</little>
應云：「惟神正直聰明。則不至無知無識者，謂佛敬胡公也。上編三十
三紙末行至三十四紙六行，當刪去。此段系道家修煉法，不是佛法。
參於指南，恐疑誤人。佛法毫善弗遺，唯不許學此。要緊之至。
<pb n="907"/>
下編第一章系卅五紙第七行，當云：「夫人詣毗嵐園，見一大樹，
名曰無懮。如是，則文清惺矣。第一章系卅五紙十三行至後幅第四行，
此系宿怨索命，現此異相。以文獻公尤君玉之明達，不識其所以，而
以菩薩示現擬之。初則命名佛奴，繼則焚化建塔，了不知宿世怨家，
索彼義子夫婦之命。佛法之難知，邪正之難明也，如此。
又卅五紙後幅十四行，鬼方，即西域也。易云：「高宗伐鬼方，三
年弗克可證。商曰鬼方，周曰玁狁，漢曰匈奴。
下編第卅八紙後幅第八行，入三摩地下，當云：「由我供養觀音如
來，令我身成三十二應，隨機說法。令諸眾生，於我身心，獲十四種
無畏功德，及四不思議無作妙力。如此，方不背經義，而語意亦暢。
若只云我供養觀音，令十方眾生觀其音聲，則有頭無尾，語意不圓。
下行，謹案菩薩與佛，品位本通。當云：「佛屬果位，菩薩屬因位。縱
過去已成佛道，而復現作菩薩，亦不得與佛渾稱。菩薩垂形六道，無
身不現。何得以所現者，擬其品位乎。閣下特未深思所引經文之義，
致有此失。<little>（我為菩薩時、乃指其往昔未成佛前而言也、）</little>
七十九紙後幅六行，剖蚌得羅漢，得觀音，從第八行是蚌中見佛
菩薩像。記載常有之下刪去。又古有破豬頭於大牙中，得肉身佛。殺
羊煮蹄肉不熟，破之得銅佛像者。殺牛割取其腎，破之得肉佛像者。
獲大蚌，剖不開，意欲放而自開，內乃一尊珠佛者。此皆佛菩薩以大
慈悲現異類身，卒顯其本。令諸眾生戒殺護生。了知一切眾生，由迷
背本性故，墮落惡道。其本源心性，與佛了無有異。我若不早覺悟，
將來亦復墮於此諸類中。敢不自閔閔他，自傷傷他，大聲疾呼，同令
速登覺岸乎。至於普陀蚌殼有佛，乃奸人偽造，店中長年出賣，已數
十年矣。乃剖其殼作兩半，安銅佛像於內，而複合之。有云系取活蚌，
部殼安之，仍養於水中，待長渾全，則取而賣之。其死活造法，究不
清楚。偽為乃的確之極。噫，奸人求利之心，亦可謂委曲周到之極矣。
而一張人皮，往往由茲賣卻。可不哀哉。<little>（普陀之蚌殼、一段刪去者、
去偽存真也、不刪則人必競買、或致因偽而疑真矣、不可不慎、）</little>八
十三紙十行，按大悲咒，出於密部大悲陀羅尼經。觀世音菩薩說此咒
已，地搖六震，天雨四華。諸佛歡喜，眾會獲益。大梵天王請問此咒
<pb n="908"/>
相貌，菩薩言大慈悲心是，至第十句無上菩提心是。宜如此書，文雖
略而來歷清楚。梁公不標示來歷，遂致十句皆成破句。
八十三紙後幅第四行，二十餘則，第七行，以護法之金剛，釋般
若之金剛。至云黨同伐異，不顧理之是非。亦何不知經義如此其極也。
翁覃溪書寫多年，作如是說。梁恭辰侍父親見，作如是記。可見覃溪
及梁氏父子，皆信佛而不知佛法之人也。總由宿世善根不真，故今生
於如來大法畢生受持，而終為門外漢耳。當云：「先生嘗言金剛經義理
深奧，三世諸佛，從此經出。若能志誠書寫讀誦，則無福不臻，無禍
不滅。故經云，是經義不可思議，果報亦不可思議。
八十三紙後幅第十一行，九十以後至佛不答我也，應刪去。以袁
子纔之博達，上編胡寶瑔傳，則以神渾稱神佛，謂見胡公起立。中又
云他如如來，仙子，關公，蔣侯，皆未之見。末又云，惟是神是佛，
正直聰明，故知其為貴人正人而敬之。才子則才子也，其於紀事作文，
何糊塗一至於此。此章則謂楊氏拜佛，佛像起立答拜。此乃宿惡業力，
怨家債主，幻現此境。企其生大歡喜，謂為得道。則便著魔發狂，破
壞前功，以報其怨。幸其功德力深，未受其損，卒得正念往生。子纔
與彼祖母等，認為實然，可不哀哉。佛為三界大師，等覺菩薩禮拜，
亦不阻止。況答楊氏乎。正眼未開，不識魔境。子纔尚如是，況其他
哉。<little>（民七正月廿八）</little>

<h2>復丁福保居土書十二</h2>
適接惠書，不勝愧怍。<le>光</le>任意狂言，何堪奉為圭臬。但一念愚誠，
深為閣下閔納耳。佛學指南，<le>光</le>但累閱其上編及下編之餘論。餘皆未
能遍閱。隨便見其不次第者，累標一二。近來目力更加衰劣，全書遍
閱，似覺吃力，實難奉命。<little>（作序一事、<le>光</le>學業膚淺、筆墨疏淡、數十
年來、一切知交、皆未開此一端、祈原諒、）</little>時事報館，亦令備將上編
及下編餘論，逐一登報。下編正文，但言有已登於佛學叢報者。有三
國佛教略史中累錄者，似不必登。<little>（<le>光</le>又為雲雷言、丁君所著少年進德
錄、少年之模範、大有益於世道人心、宜於佛學欄外備登之、以為挽
回世道人心之助、）</little>大藏大略，何以知其為端甫手筆。佛學叢報出此文
<pb n="909"/>
時，端甫親任編輯。且已應頻伽華園之聘大半年矣。端甫學識高明，
筆墨超妙，近時緇素，罕有其匹。摘錄成言，以輔教理。縱不標名，
亦非掠美。若冒以己名，堪作是說。未標己名，何須過謙。因果報應，
乃儒佛二教入道之前導。亦儒佛二教證道之綱宗。世人但以淺近視之，
致令芸芸庶類，不出斷常二見。不是追蹤闡提，便是說食數寶。劉君
之書，早已送去，功德無量。此書之害，有不堪詳言者。雖贊法華，
不得贊之之道。其悖叛法華，已屬可焚。況破三世諸佛，究竟三根普
被，直使各各現生了脫之淨土法門乎哉。友人之痛心疾首，含淚告<le>光</le>。
<le>光</le>故有二次再陳利害之書。如不信者，倘來普陀，當以原書及回<le>光</le>
之
書取而閱之，自知<le>光</le>非妄語。<le>光</le>無學無德，迫不得已，但效集字
掃葉
之跡以應之。唯企塞責了事，何堪過譽，不任慚惶。居士為現今第一
極力宏揚佛法之人。化他須以自行，固宜常齋。即其妻子朋友，亦宜
令其長齋。縱入道未深，不能全斷。當令由漸而斷，此為要義。世人
不知物類皆由業力所致，謂天生此種，原為養人。若知一切眾生，皆
是過去父母未來諸佛之一番深理，當有食之不能下咽者。居士固宜以
身率物，當即永斷肉食。即肉邊菜，亦不須效往昔大士之跡。以宏法
之人，須識時機。今之時非古之時。如滴水成冰之日，斷不可以復間
之服食示人，以致誤人性命耳。貧民教育社之舉行，具見婆心真切。
惜<le>光</le>一貧如洗，不能隨喜，歉甚悵甚。佛學小辭典，雖未見其書，觀
其序，知其便於稽考，大益同倫。但有<le>光</le>紙落墨，藥水輕者，只可經
十餘年。能經二十餘年者甚少。藥水重者，數年即落。<le>光</le>曾試之屢矣。
<le>光</le>昔上佛學叢報書，特為此事，隨便兼呈九條。前年為周孟由，寄著
法雨幼僧抄錄。彼懶於寫字，故前之書信，及後之三條，悉略之耳。
亦將此意陳於端甫。時事報中登出，當知鄙懷。彼唯利是圖之商人，
固不堪與言此意矣。閣下唯欲宏法利生，須以久久不落，方有實益而
獲溥利。若落則徒費資財，致失實益。敢請閣下大發慈悲，一切有益
世道人心之書，皆勿用此紙。唯一閱即作廢紙者，用之無傷。<le>光</le>無力
作功德，擬以此言當做施經書於天下後世之信心佛子。或亦可以仗此
消業累而獲往生耳。
時事報館，亦開標示瑕疵一紙，與閣下書同，無須抄寄。
<pb n="910"/>
教育芻議，文理俱佳。但末後一段，似有致人輕蔑三教之弊。夫
教會中人，孰能所作所為超乎三教之上。孰能於三教外自立一教，以
為敵抗。縱其熱心至極，亦只遵三教聖人之意，而極力奉行而已。縱
令外洋各教及回教之不信三教者，豈其教果出於三教之外，不被三教
如天如地之道理所覆載乎。不過聖人隨方設教之跡，稍有不同耳。以
愚見觀之，似宜云：「吾國聖教，大宗有三。曰儒，曰佛，曰道。儒以
己立立人為懷。佛以自覺覺他為事。道雖恬退，大體同儒。而修煉家，
尤以積德纍功濟世救民為要務。今教會中人，仰體三教一視同仁，天
下為公之心。發而為老安少懷，不獨各親其親，各子其子之事。其赤
誠熱心，直可以塞天地而貫日月。倘舉國之人同發此心，同行此事，
則無一人不得其所。俾大同之世，復見今日，其利溥哉。吾願各省。
<little>（下如文）</little>
近人著述，每有揚攄過當。其意實欲人諦信其法。其蔑古破法之
弊，亦基乎此。孔子所謂一言而興邦，一言而喪邦者。一則伏其後益，
一則伏其後患之所致也。筆之於泛常不關緊要之書尚不可。況筆之於
宏法利生之書乎。古德謂，此事如金鈚刮翳，稍不如法，則其目立壞
矣。可不慎哉。紀文達謂，遍觀秘書，知後人之著述，遠不及前人。
縱有似乎精微者，乃依前人藍本而脫出耳。敢自詡為千古第一無侶，
及謂前人皆悉紕謬乎哉。閣下虛心為法，故敢獻此讜論。
<rubynote t="印光"/>於教育學校一事，實屬外行。但感公直欲備取天下之善法以
立法，因以愚見上呈清覽。貧兒教育，似宜提一班天姿高者，異日必
能為官為紳，輔國善民，專以平常學校之法教之。其止能為工為商自
食其力者，似宜教藝兩兼。如近來孤兒院之章程，似乎校會省費，而
貧兒獲益實深也。<le>光</le>見寧波佛教會孤兒院之法則，凡孤兒能自穿衣吃
飯，不需人照應者，方許入院。其教之之法，則讀書，寫字，學算，
學畫，打草鞋，編涼蓆，涼枕，涼帽，石印，訂書，裁縫等，一體兼
學。待其十五六出院時，即能自食其力。即去學工學商，亦自易易。
平常學校，七日一假，及節假年假暑假。一年之內，除假期外，只剩
六個多月。況一日之中，八句鍾上校，四句鍾出校，此中止七句鍾，
又有空時。若非十分天姿，學得成個甚麼。只是虛度光陰，枉費辦理
<pb n="911"/>
諸人一番苦心。而天下學校，悉以為例。止利其教員，而不利於校中
學生，良可慨嘆。孤兒院中，不立假期。其日中所學時刻，當亦加長。
以兼作工藝，短則一項不能了辦耳。其所製造種種物件，自用之外，
悉以出賣。此種出息，亦可少助校費。貧兒孤兒，相去幾何，真欲令
其上中下根，悉能自立。似此一法，最為得宜。但須經理之人真實辦
理。否則只有虛名，一事無成。此吾國向來辦公事者之通弊也。倘以
佛菩薩度人，聖賢經濟之心，全副用之於此。則吾國之興，可立待矣。
況貧民得益乎。

<h2>復丁福保居士書十三</h2>
適接來書，謙譽過甚，令<le>光</le>慚愧無地。<le>光</le>所閱者，只上編及下編

餘論，餘皆未閱。其所標者，乃閱過者。語不成文，何堪刻於卷者端。
倘不見棄，待<le>光</le>徐徐將下編詳閱一遍。其當更改者，另逐一標出，大
家商量。如肯見聽，<le>光</le>當於後纍贅幾句，以作鉅燭之跋。至於<le>光</le>
標示
更改之語，斷斷不須提起。然<le>光</le>目實不堪受用，當須數十日方可回復。
<little>（民七二月初七）</little>。

<h2>復丁福保居士書十三</h2>
適接來書，謙譽過甚，令<le>光</le>慚愧無地。<le>光</le>所閱者，只上編及下編

餘論，餘皆未閱。其所標者，乃閱過者。語不成文，何堪刻於卷者端。
倘不見棄，待<le>光</le>徐徐將下編詳閱一遍。其當更改者，另逐一標出，大
家商量。如肯見聽，<le>光</le>當於後纍贅幾句，以作鉅燭之跋。至於<le>光</le>
標示
更改之語，斷斷不須提起。然<le>光</le>目實不堪受用，當須數十日方可回復。
<little>（民七二月初七）</little>。
　　若通冊更訂過，當令報館通冊齊登。前以內中多有不甚合宜者，恐
貽誤人，以故令其止登上編及下編餘論而已。今承幾次雅意，諒能依<le>光</le>
愚見，當先書其大意，不妨大家裁度。然<le>光</le>以衰頹心目，近又諸事叢集。
所刻千餘紙，業已刻出一半，皆未校。又以來往人情信札，不能專以此
一件為事，故須遲遲耳。揚州之行，當在五六月間。至彼即修改刷印送
施。又有續刻者，以待來年，再去料理。<little>（又白）</little>
<pb n="912"/>

<h2>復丁福保居士書十四</h2>
昨接手書，並大著句解序，不勝感激。法華妙典，得一善本，排印流
通，實為大幸。然依閣下所標，亦有剜肉作瘡處。<le>光</le>固不得不為一一詳
陳也。方便品，若草木及筆，筆字有作筆者。雲棲正訛集，謂筆字音緯，
草木花始生也。若詳其意，未必是筆。以童子戲頑，隨所得之草木，及
草木之花葩，並以指爪之甲而畫。故此畫並非畫於紙素，乃隨地下壁上
物上而畫之也。字彙，字典，皆引為證據，似不必屈雲棲而申聞達也。
茶字，日本經中通作荼，不止鳩槃茶一事。考字典，荼亦有茶音，兼亦
同茶。是故不得依日本而斥中國經書皆訛也。若以荼為定論，則荼之音
固多多也。將讀荼音，為讀涂音，為讀餘諸音也。形體姝好，端正姝妙，
作殊也可，作姝也可。不必歷引諸書作證，但於本文決斷可也。豈一切
書中，於此一字，皆無異致乎。楞嚴於三昧一法，尚有三種用法，不能
劃一，況其餘字眼之可通者乎。三種者，三昧，三摩提，三摩地。一經
之中，紛紛不一，況群書乎。末之為抹，皆可不必過執。若謂古為是，
則今之五經四書，其字皆須改除大半，方可略順近意。若更求當日原文，
則恐一字不能用矣。及之為乃，實屬確訛。但<le>光</le>尚未見過此之訛本，固
非盡今本皆如是也。名之為明，亦可不究。句解謂名字通貫下文，此列
眾何無一條又用名字。若此條獨用名字，便成譯法混亂矣。月天子，明
月天子，固非一非二也。如有人稱閣下為居士，又有稱為大居士，豈以
一大字而為礙乎哉。冥固是瞑。盲冥固是盲瞑。字有古今，義無增減，
何必斤斤然苦校長短哉。貞，樹身也。實，樹果也。句解尚欠分疏，諸
本多訛作真，實可痛傷。集者積集。習者修習。字雖不同，義皆可通。
此字不但法華有相混者，華嚴亦有之。固無害義處，亦各隨其本而各存
之可也。受是得義。授是與義。不知以義定名，何貴乎弘經也。固不待
有所證而知其訛也。論議之議，作義亦無傷。以論字中具有議字之義。
而所論議者，乃其義也。伐之為罰，訛之實甚。居士執古過甚，故以為
是。不知小過則罰，若小王叛逆，輪王征討，亦作罰。則禮樂征伐，武
王伐紂，皆須改作罰矣。怨賊既是各執刀加害，則繞字義長，擾字義詘
矣。怨之為冤，經書混用。怨，怨恨也，怨仇也。冤，冤屈也，冤枉也。
<pb n="913"/>
華嚴中有近百，而二字各居其半，是宜改正。即法華亦是二字通用也。
哆之為多，亦屬一本。<le>光</le>見者固是哆字。貪著，貪樂，義皆可通。不必
遍引群經，以證其訛。處即是受，受即是處，擬作一律，似乎過執。孟
子，吾惛不能進於是矣，願夫子輔吾志明以教我，我雖不敏，請嘗試之。
此四句話，出於一時一口，尚不能劃一忽吾忽我。何況各方梵天所說之
頌，必欲改而劃一乎。道之作慧，雖似不恰。然細研速成就佛身之下句，
則慧字固無大謬也。各存其各本，可也。數之為諸，<le>光</le>絕未見如此之訛
本也。聞則聞香，乃一十之與二五也。抑此揚彼，抑彼揚此，皆過也。
各守其本可也。燒，焚，亦然。得之為當，<le>光</le>亦未見此本，不得謂今本
皆然也。武帝太康，惠帝永康，諸家皆未查三藏記集大唐內典錄，固無
從正其訛。以高僧傳，未標譯法華之年月故也。其脫落之字，查近流通
本皆然。然不脫義亦不增，脫之義亦無減。宜各守一本可也。若必欲考
彼本而正此本，則成捨本逐未，徒費精神。於經於人，究有何益。弘經
之人，當依四依。四依者，依法不依人。依義不依語。依智不依識。依
了義經，不依不了義經也。經傳數千年，遍天下，欲字句一無參差得乎。
但取義意通暢而已。固不宜過為執泥也。<little>（民七二月廿八）</little>

<h2>復丁福保居士書十五</h2>
前十八日接所寄書，隨即奉復，至廿日閣下手書方來。郵局函物各
包，每有先後到者。閣下所說海南一勺，此書於人，損益各具。<le>光</le>初執
理甚嚴，恐人受病，絕不一啟齒令人閱之。嗣後念世間善書，絕少盡美
盡善。但能得益，不妨令看。即其有受損處，亦只可隨彼人之知見而分
其利害。若有不恰當者，一概拒之，未免失於引人入勝之方。故近來亦
頗令人請而閱之。著此書者，其人系江西籍，姓徐名謙，字白航。三十
外即入翰院。以賦性真樸，不欲為官，亦曾作過一兩任山長。繼則家居，
專以勸人為善為事。兼以扶乩，其士庶拜門者甚多。後以江西省城一舉
人，教門徒扶乩看病頗靈驗。撫臺之母有病，醫藥不效，因請伊徒扶乩
開方。藥甫入口，氣即斷絕。細察藥方，內有反藥。因執其人理問。彼
以其師對，遂以其師抵償。徐謙聞之，遂不教人扶乩。唯以改過遷善，
積功累德為事。其子孫皆令各專一業，不令置足仕路。壽至九十有六。
<pb n="914"/>
臨終時，有摯友於路聞天樂聲。歸即詢問，即於此時，眾聞天樂而逝。
其門弟子甚多，法雨前住持了一者，在家時為伊之最後門生，今年已七
十九矣，曾為<le>光</le>言之。所可惜者，徒有好善好佛之心，絕未入具眼知識
之爐？煉。致成邪正不分，是非混濫之糊塗知見。其所著書，以佛經
乩語並錄。以真經偽經同視。彼每有議論評判，其文理亦多膾炙人口。
而心經之偽造者，其文理鄙劣，不堪寓目，彼與心經同視。真是魚目與
真珠，作全同無異之物矣。然所錄郭蘭石所書之心經，實為同本異譯，
非偽造者，又不可不知。其所謂觀音懺法，乃無知俗僧，剽竊梁皇及水
懺中成文而為之。以文理不清，欲為更端，遂致有事理與教相違處。其
內函四本，多半皆屬乩語，不堪流通。彼自以為至精至當。其外函六本，
多屬菩薩感應事跡。雖不無濫收之弊，然於世道人心實有大益。甚矣，
宿世種善根時，斷不可混濫。混則今生邪正不分。徐謙以宿世之混濫善
根，今生雖有數十年之精修，只成得一個流俗善士。其沒也，雖有天樂
之異，乃生天也，非生西方也。以彼於佛法，絕未知的實至義。況淨土
法門乎。古人謂共君一夜話，勝讀十年書。若博聞之士，不與通方作家
討論數番，則食古不化，反成大病。打頭不遇作家，到老終成骨董。不
但徐謙為然，世之同徐謙者，實繁有徒矣。<little>（民七五月廿一）</little>

<h2>復丁福保居士書十六</h2>
昨接手書，知閣下欲流通成道記注，不勝欣忭。此書三十年前，於
紅螺曾得一見，法雨向無。隨即向前山問一友人，言有一本，被本庵當
家持去二三年，而其人又不在家。因令於庫房經廚中搜之，未能得見，
其師許以寫信問伊。然一薄本書，若不珍惜，或致遺失。因又致書觀宗
根祺書記師，令於觀宗遍問大眾，有則即將原書掛號寄來。待其排好，
仍復奉還。此之兩處，或有一得。若在山抄寫，頗難得人。佛祖機緣，
隱顯有時。神物冥佑，當能如願。<little>（民八三月廿五）</little>

<h2>復丁福保居士書十七</h2>
　　閣下所著六道輪迴等冊，實能令狃於見聞不知大道者，頓開眼界。
迴心轉念，知自己一向以坐井之見，妄測蒼天。而先賢所記，蓋以宿根
<pb n="915"/>
深厚。承佛遺囑，故能不昧己靈。以世諦語言事跡，轉如來隨機度生法
輪。從茲生正信心，發菩提心。畏輪迴之劇苦，慕安養之極樂。當必一
唱百和，相率而出此娑婆，生彼極樂者，非算數譬喻之所能知也。<le>光</le>閱
之慶幸不已。擬欲作序贊揚，但以目力不給，兼以俗冗無暇，因遲至今。
雖則集字千餘，以學問淺陋，見地庸劣。於即心目性，及隨機利生之道，
如盲人於濃雲厚霧中，仰視日光，徒增憒憒。故於佛祖道妙，並閣下心
事，未能發揮顯露。心知此序斷不可用。然欲表其愚誠，特寄呈座右，
祈垂斧政。<little>（民八五月十五）</little>
　　三冊中有請教處，另紙書之。
　　又烏煙之害，不能盡言。去歲與陳錫周談及，彼遂言伊昔曾吃煙，其
癮甚大。後得一方，隨即斷根。因不勝欽佩。今年又來山，因令將其方
抄出，以餉同人。然<le>光</le>僻居海島，不與人交。雖有其方，亦難利人。前
者有友人由哈爾濱來，言彼處大開煙禁，了無畏忌。然亦有欲戒無由者，
每發懮思。因將此方寄去，祈彼展轉傳播。俾有志戒煙者，同得利益。
今思閣下有心世道，兼以行醫。其交遊甚廣，信向甚多。倘有此病，欲
永斷根本而不得其方者，或可以此見贈也。故附寄之。<little>（又及）</little>
　　仙傳戒煙絕妙神方<little>（即素稱國手之名醫、亦不可妄加一味藥、倘加
一味藥、便不靈驗矣、至禱至禱、）</little>
好甘草<little>（半斤）</little>川貝母<little>（四兩）</little>杜仲<little>（四
兩）</little>
　　用六斤水，將三味藥共煮。及至水熬去一半，去渣。用上好紅糖一
斤，放藥水內再熬。少時收膏。
　　初三日，每一兩膏，放煙一錢，二三日，一兩膏，放煙八分。三三
日六分。四三日四分。五三日二分。以後一兩膏，放煙一分。再吃十日
八日。吃到一月後，無用加煙，永斷根本矣。
　　若服膏期內，有別外毛病發作，可將煙多加一分。服一二日即止，
仍照原方服膏，再勿多加。此方止病，比吃煙更勝一籌。縱日吃幾兩煙
之大癮，依此方戒，無不斷根，且無別病。屢試屢驗，真神方也。
　　陳錫周先生日吃三四兩煙。後得此方，即熬一料服之，藥盡癮斷。
不但無別毛病，而且身體強健，精神充足。從茲遍告相識，無不藥盡癮
斷。因與談及煙之禍害，彼遂說自己戒煙來由，隨祈抄出，以醫同受此
<pb n="916"/>
病者。又戒煙之人，須具百折不回死不改變之心，方能得其藥之實效。
若心中了無定戒之念，勿道世間藥味，不能得益，卻神仙親與仙丹，亦
不得益矣。戒煙之士，祈各勵志服之，則幸甚。
　　立言之道，千難萬難。縱學問淵博，欲有著作，或節錄成言。必須
詳審斟酌，察其文勢，按其語脈。方可不致因詞害意，及以訛傳訛之弊。
前見佛學指南，引指月錄，有略之文意不貫者，及老病死僧，作生老病
死。意謂閣下未及詳察，偶爾筆誤耳。今試檢本錄，亦作此說，不禁嘆
息。大凡後世聰明人之著作，多有不審諦處。以才力有餘，遂不肯再三
斟酌，率爾命筆。雖能利人，人以己為通人，隨之以訛傳訛，則其過亦
非淺鮮，<le>光</le>無道無德，少參少學。叨蒙以法門知已過許，常欲竭其尋行
數墨之力，以答知己。然目日見衰，實難遂願。今將曾見者略標之。俾
事堪塞責，言不空發而已。
　　指南第四十紙一行，波羅門<little>（波應作婆、）</little>先阿彌陀佛而入滅，
當作先釋迦牟尼佛入滅。
　　四十紙後幅十三行，神僧傳下敘事及年月，錯雜不倫，實不依神僧
傳及宋高僧傳，當依此二傳改正。
　　七十五紙後幅四行，而釋者尤多紕繆<little>（句）</little>，心經註解甚多，今所流
通者，有五家作一本者。其他散見於各方或各書中。然經義無盡，隨人
所見而為註釋。閣下以尤多紕繆判之，不禁令人心驚膽戰。若謂箋註易
於領會，頗利初機則可。若謂古注紕繆，而加以尤多則不可。若果紕穋，
祈將五家注中錯謬之處，一一指之，以釋<le>光</le>疑。否則祈將此句改之。庶
不致令無知無識者藐視古德，起謗法謗僧之咎也。
　　閣下利人之心甚切。以急於成書，故立言多有不審。如諦師序注之
駁清涼，彌陀經註之論六方，雖屬他人言句，何得以訛傳訛。春間見此
書頗合時機，企欲目力倘好，當竭盡愚誠，細閱一番，用效微力。今目
既日加衰昏，故止標示大概而已。<le>光</le>素不與士大夫結交，故於敘談不諳
法式。或有沖犯，千祈勿怪。
佛學起信編一百七紙後幅表內淨土宗
　　梁任公久在日本，其所敘佛法，大略皆依日本人之成書而論。日本
淨土宗，以善導為初祖，此語頗不恰當。夫淨土一法，自遠公以後，極
<pb n="917"/>
力宏闡者，代不乏人。即吾國以善導為二祖，亦屬偶爾。非謂遠公以後，
無人宏揚此宗也。如此節目，似宜依古，依吾國向例。何可以訛傳訛，
致啟後人疑議乎哉。
　　又禪宗西天二十七祖內，無有世親。然世親乃法身大士，當亦徹證
禪宗。但此系表示遠祖，斷不宜濫列其間。
　　一百十四紙二行表禪宗下，言印度無。下又云，中國特創。此七
字亦不恰當。西天固有二十八祖，何得言無。<little>（又前一百十三紙後幅第一
行）</little>論禪宗一段，似只執定二十八祖傳而為定論。須知此傳，不過敘明
前祖次祖授受之事而已。非二十七祖一生，只有此一段事跡。又其真偽
固不易辨。即云真矣，上句誤人實甚。既去上句，下句亦無著落。宜去
此三行半文。足見梁任公心粗膽大。若以詞害意，唐堯在位數十年，其
發號施令，不過三幾件政事而已。以古人質樸，加以年遠，故所傳無幾，
非此外了無一事作為也。西天諸祖之事，比例可知。<le>光</le>學等面牆，不過
以知己之故，不妨說其所以，企免膠執論古之失而已。梁公文章蓋世，
聰明過人。惜於佛法未深研究，但依日本人所論者而敘之。故致雖無大
礙，頗有不合宜之論，間次而出也。孟子曰，博學而詳說之，將以反說
約也。使梁公息心研究十餘年，然後秉筆著論，當懸之國門，易一字者，
賞以千金。窮年竟月，了無一人敢得此賞。況<rubynote t="印光"/>之無知無識，敢舒長
喙以論其微疵哉。梁公如是，閣下亦如是。皆由急於成書，未暇斟酌之
所致也。
　　大聰明人，大名人，立言必須詳審，不可率爾。以人以己為模範故
也。若平常人有錯謬處，人尚易知而易改。若名人則人必以訛為正，而
互相訛傳也。如龍舒淨土文後李氏夢記，其文甚平實，亦無深文奧義。
但以少用一初字，後之錄者當作直敘。將生前之事，竟作死後數月，夢
感獲益後之事。而凡錄此文者，通皆如是，<little>（如淨土指歸集、淨土聖賢錄、
居士傳、蓮宗寶鑒、及仁山楊公略傳、）</little>可見大家更須細心。<le>光</le>一無學問，
二無見地，三無行持，故於佛法不敢註釋一字一句。近來由一二友人妄
傳其為人支差之殘羹餿飯，不禁慚惶無地，而無可如何耳。
　　又三冊之中，每一條下，皆具書名。唯紀文達語，概無書名，不知
尊意如何。若以愚見，亦當具名，以起人信心，及查考有據耳。
<pb n="918"/>
　　又佛學小詞典，字小不能看，即日交與友人看之。初接到時，但略
翻幾翻，並視其前之取字法而已。偶見五十二數內，下注云：「即十信十
住十行十迴向十地等覺妙覺菩薩位也。妙覺乃佛，何得列於菩薩數中。
若泛明聖位則可。若專明菩薩位，則大錯大錯。此數周安士先生亦曾如
此而數。故知名人多有失意之誤耳。

<h2>復丁福保居士書十八</h2>
茲十五日接到佛學撮要一包，靜坐法精義一本，隨即一閱。知閣下
於三教靜坐等法，各得其宗緒。但宏揚佛法，不宜以道家煉丹運氣之事
與之並存。恐彼邪見種性，援正作邪。則欲令受益，而反為受損也。儒
家論坐論參究本體，全體取禪家參究之法而變其名目。且又絕不言及佛
法。雖則造詣高深，於己於人皆有利益。然以襲人之善以為己有，其於
誠意正心之道，致成罅漏，不禁令人慨嘆。十五頁八行佛遺教經，制心
一處，無事不辦。此一處即念念在道，心與道合，心與佛合之謂。下文
閣下所釋，過於著跡。十一行，緣中，乃指心之所緣之境中。故下即云：「
若眉間，若額上，若鼻端，此是所緣之境，非緣中亦是境之名目。若緣
中亦是境之名目，下當云及，不當用若字。道家剽竊佛典，不解其意。
妄安緣中之位，而又欲與佛各異，名為黃中。其可笑一至於此。以閣下
之博覽，尚襲道家謬解，而直以為所緣之境。足見宏法參雜，有誤人處。
至於十二行止心丹田，此屬治病之法。故下云經久則多有所治。非不因
治病，亦以丹田為所緣之境也。十五六行爾時當繫念鼻端，令心住在緣
中，無分散意。可知繫念鼻端，即是心住緣中。若謂緣中是境，則一心
繫念兩境。豈不心境分張，何由成定。前十一行初學繫心緣中，若眉間，
若額上，若鼻端，雖說三境，畢竟止緣其一。故一一皆用若字。閣下隨
道家妄說所轉，何不一體貼文意，以為本旨乎。道家剽竊佛典，類多如
是，當置之不論可也。若濫引之，又不別其是非，則便為邪見人之護身
符矣。煉丹家每以治病等法為希奇，作煉丹運氣之證。而閣下不知其用
處，又與繫心之緣同論。則彼異道，遂謂佛法亦運氣煉丹矣。寶誌公系
法身大士，普現色身，何得與弄精魂之出神並論。此處一混，則門臼姑
娘，直可與純陽呂祖覿體無二矣。禮云擬人必於其倫，閣下失言，<le>光</le>不
<pb n="919"/>
能為閣下諱也。十九頁九行，言主一，說得甚好，閣下何不取此義，以
釋制心一處之義。十六七行說回光，亦道家著跡，而不知本體之說。廿
一行所說法身之義，亦非本有法身。九頁卅行以下，抱樸子微旨篇，係
節取感應篇中之文，不當云感應篇之祖本。按佛祖統紀卷五十四，漢靈
帝光和二年，老君降天台山，以感應篇授仙人葛玄。可知微旨，是摘錄
其大綱而已。卅一頁十五行，謂<rubynote t="印光"/>嚴淨毗尼，精通十二部經，不禁慚
惶殺人。佛法不可作人情，閣下竟以佛法作人情。雖屬厚意，然令識破
<le>光</le>之底蘊者，不免謂閣下之言為失實也。佛學撮要，寄於山西省城，令
友人分施有信心人，兼為諸人致謝。現今人情世道，無可救藥。除如來
三世因果之道，縱有四無礙辯，對彼說法，亦屬徒然。唯知有因果報應
輪迴生死之事，則其心惕惕然，唯恐其有惡因而罹惡果耳。遂於舉心動
念所作所為，不敢肆無忌憚，任意所為。雖在暗室，如臨帝天。使如來
不開因果之法，則後世之人欲生於天地之間，而能克善厥終者，蓋亦鮮
矣。而狂者畏其拘束，愚者恐妨己事。從茲不謂之為著相，便謂之為渺
茫。閣下遍搜群籍，輯以成書。雖於本分似未詣極，然於人心未死，天
理欲復者，大有所益也。<little>（民八六月十九）</little>
溫州周羣錚讀了凡四訓，謂其文理精摯，擬令商務印書館排印結緣，
令<le>光</le>作序，兼以香期之中，每有人來，致稽遲數日，歉甚歉甚。

<h2>致丁福保居士書十九</h2>
久未會晤，念念。茲有陝西一弟子王尊祖，病肺已久，各醫治均無
效。聞居士為治肺專家，因求<le>光</le>為介紹。<le>光</le>五六年來，所印各書
，恐居
士無暇看，故不特寄。普陀清涼二山誌，曾為寄過也未，今亦記不清。
今與峨眉普陀清涼三志，一併令彼帶來。外有遠公文鈔，喪祭須知，念
佛懇辭，坐花誌果，一同包作一起，祈暇時一閱。坐花誌果後，附醒迷
錄，亦頗中時流之病。此系四川人所集，一居士寄來，因附於其後。
王尊祖，乃友人王幼農之第四子。幼農前年作陝西民政廳長，現任
賑災會主席，為現今政界中所不多見之人。陪尊祖來者，乃其次子，字
次彬，常住蘇州。

<pb n="920"/>
<h2>復屈文六居士書一</h2>
手書備悉。此次法會，是護國息災。凡是國民，當盡心從事。<le>光</le>旦
夕課誦，亦各為祝。今蒙會長及諸公之命，固當盡我愚誠。切不可用近
時處虛克己派，以致不成護國體裁。<le>光</le>一生不入人社會，獨行其志。在
普陀時，初常住普請吃齋亦去。一頓齋，吃二三點鐘，覺甚討厭，遂不
去吃齋二十多年。此次乃個人盡心之事。若作平常請法師講經之派，則
完全失宜。打七辦法，雖不能隨眾。仍須守打七之規矩，無論何人概不
會。以若會一人，則非累死不可。<le>光</le>民十到杭州常寂光，彼照應事者絕
無章程，來者屢續而來，兩日口內通爛。此次已成行家，固不得不先聲
明。<le>光</le>來時當帶一茶頭，凡飲食諸事，歸彼料理。早午晚三餐，在房間
獨食。早粥或饅頭或餅，只用一個。午一碗菜，四個饅頭。晚一大碗麵，
茶房會說。<le>光</le>數十年吃飯不剩菜。故只要一碗菜，吃完以饅頭將碗之油
汁揩淨。切不可謂菜吃完為菜少。此外所有絡絡索索的點心，通不用。
七圓滿，亦不吃齋。即會中辦齋，<le>光</le>亦不同吃，無精神相陪故。圓滿之
次日，即回蘇，亦不許送。送至門外即止。若又送則成市氣，不成護國
息災之章程矣。<little>（民廿五九月十七）</little>
又<le>光</le>不會客之話，說與招待諸君。即或有所餽送，均令彼持回。如
不肯持回，即歸會中。食物如是，錢財亦然。作彼供養會中，不作彼送
<le>光</le>。又<le>光</le>與茶頭來去之川資，皆歸<le>光</le>
。會中不得私犒勞茶頭，以彼亦國
民應分之事，不得特為厚道，反致不合法體。<le>光</le>是一特立獨行僧，恐
或不悉，故為再陳。

<h2>復屈文六居士書二</h2>
前日信寫好時，令德森師看，彼云：「當祈居士以不會客，不受贈饋
食物錢財，登新申報新聞欄，俾大家悉知，<le>光</le>以為招搖。昨日彼以報示
<le>光</le>，謂已登報矣，是宜將此事登報。今早又接昨信前日信，謂居士以自
己之汽車接，不令會中出汽油費。承居士厚愛，不勝感愧。但<le>光</le>一向不
喜人恭維，又須往各處。若叫黃包車，隨我所宜。若有汽車，反如有所
禁系，不得自在。千祈勿克己，以便各適其適。又<le>光</le>之說法，與一切法
師不同。諸大法師多注重在談玄說妙，<le>光</le>不會說玄妙，多注重在教人敦
<pb n="921"/>
倫儘分。民十幾年<little>（忘其年）</little><le>光</le>到寧波，黃涵之請到道尹衙外
念佛社說
開示。一某大老官坐轎來，時<le>光</le>已演說。後說到敦倫儘分，父慈子孝等
處，其人乘轎而去。然<le>光</le>素抱此志，不以人不喜聞而改方針。況此次是
護國息災，念誦尚是枝末，敦盡乃屬根本。無論人願聽不願聽，我仍以
是為宗旨。至於皈依一事，非<le>光</le>所宜。以佛教會會長乃主人，<le>光</le>
是客人，
彼皈依者，當皈依會長，此決定不可移易之至理。又<le>光</le>目已盲矣。看書
用手眼二鏡，也只彷佛，何可陞座，為人說三皈五戒。又人既多矣，法
名亦不能為題，此事決不承認，以免令人見誚。此次來申，專為護國，
念誦雖不能隨眾，然仍與隨眾同一規矩。以免分心而有名無實耳。若用
平常恭維法師之辦法，則彼此俱錯，故<le>光</le>預為陳白。<little>（民廿五九月二十）</little>

<le>光</le>一向所說，悉隨便而無有定章。此次是護國息災念誦佛事。初日
先略說護國息災之意，即說念佛法門功德利益。次日再詳說根本護國之
道，以期挽回世道人心。<le>光</le>初出家至一居士家，其家俱信佛，其婆媳二
人兒女三四個各供一佛，供佛之棹，係一長棹，媳燒香供水撣灰，只在
己佛前，婆之佛棹灰也不撣，<le>光</le>見之心痛。以為此種人，未聞善知識教
訓，致以身謗法。此<le>光</le>注重於敦倫儘分之來由也。又見多有收許多徒弟，
皆不是真修行人，故發願不收徒弟。見僧人向人化緣之卑鄙，故不願做
住持，做法會。今老矣，尚不至有負初心，而甘守討飯本分。庶已生西
方之友人，不在蓮台中誚我也。

<h2>復屈文六居士書三</h2>
二十信發之後，至晚方知芝老歸西，不禁慘傷。佛教去一護法魁首，
實佛教之大不幸也。<le>光</le>一向於至親厚友，均不引弔賻，但於朝暮課誦回
向時，為之迴向一三五七，或多日而已。今為芝老亦如是。前接佛教會
入會章程，以不易看，交德森師，彼言須入會。今填<little>（基金百元、來時
帶來、）</little>志願書基本二字，及<le>光</le>名三字。介紹人請圓瑛法師及居士自填。
至於後面各項，以七十六歲旦夕將死之人，似不須絡索也。居士來書言
接，只可於十八日到太平寺則可，六七日決不可。何以故，人各有志，
拂人之意以敬人，何若已之。否則<le>光</le>即迴甦，決不到凈業社來矣。此事
<le>光</le>甚厭之，豈肯於為國息災，而復受居士之格外恭維乎。既以<le>光</le>
作外人，
<pb n="922"/>
<le>光</le>當以外人自任，迴甦入關，獨自念誦耳。凡事均須體諒人情，好恭維
之人則可，不好恭維之人，則愧怍不安，何苦以好意令人愧怍不安乎。
至於圓滿之次日，說三皈五戒，若照<le>光</le>平常說，則無甚儀式可觀，若欲
舖排埸面陞座，<le>光</le>決不能，以目不能看字。如必非陞座不可，則請人代
說，<le>光</le>不臨筵。至於法名，<le>光</le>也不能為書。無論多少人，無論多
少香敬，
<le>光</le>一元不取。除送代說師及站班師外，通作會中費用。如此辦法，似乎
適一切人之適。若以<le>光</le>為普通講經法師待，則便失護國二字體裁。且小
看於<le>光</le>。何以故，特為護國，於中取利，<le>光</le>雖不慧，不願於將死
之日，
得此護國會中之財。<little>（九月廿三日）</little>

<h2>復許止淨居士書</h2>
禮懺無定規，但致志誠懇切即已。臥室供佛，除貧無餘屋則可。若
有餘屋，斷不可在臥室供也。功課各隨己意，亦無定章。<le>光</le>則早晚必按
朝暮課誦直念。凡起腔唱者，亦作直念，但稍緩點。<le>光</le>絕未學唱念。然
在叢林中，只可小聲，不得聲聞於外，以致驚動別人。先則日禮數百拜，
近數年來事多，只二時功課。冬則日過百拜。夏則只數十拜。亦只拜釋
迦，彌陀，淨土三經，及諸大乘經，觀音，勢至，清淨海眾，盡虛空，
遍法界，過去，現在，未來，一切諸佛，一切遵法，一切賢聖僧。<little>（彌陀
之拜、多少不定、按精神天時增減、餘各三拜、）</little>近來日間絕不能看經拜
佛，所有信札及校證校對者，則已不暇給矣。令夫人既能長齋五月，
何不能長齋一年。以殺業最礙往生。即不住生，更須不食肉。庶免未來
償身命債。念佛吃素往生西方，是世間第一功德事。忍令妻子不得決定
蒙益乎。至於工人，若欲令彼種善根，不妨為彼說其所以。將肉食之費
用作犒勞，則彼以多得錢故，斷不至猶生訾議也。今夏各處水災，飢民
甚多，尚宜切戒家人認真念佛，以防意外之禍。如其不能受辛苦，當念
飢民之苦，及富室或有被劫之苦。則自可忍此念佛之苦矣。此本非苦，
以一向不慣，故以為苦，然此苦乃出苦之苦，若不能受此苦，則將來之
苦，蓋有說不能盡者。<little>（乙丑）</little>

<h2>復焦易堂居士書</h2>
<pb n="923"/>
初一接手書，不勝欣慰。既以菩薩心腸，作護法事業，則當今適逢
其會。民國肇造共和，奉教自由。以三民主義互相號召，今已十有八年。
而於僧人則越格虐待，其意蓋欲驅僧奪產，而俾全國了無一僧，方可快
意。又恐礙於輿論，姑以管理之名，用為驅奪之據。其所立二十一條，
如第四，第五，第九，雖冒其管理保護之名，能不令有知識者痛心，挾
野心者歡愉乎。此種立法，尚得謂之為奉教自由乎。尚有民生民權民族
之實際乎。尚是共和國之開國政令乎。如此主義，乃實行令民死，奪民
權，滅民族耳。若曰，此係于僧界為然，非統國民如是也，試問僧非國
民乎。若國民通作此等法令，尚有可原。今唯僧為然，非以其微弱無力，
遂用此強陵弱眾暴寡之手段乎。日本以蕞爾小國，稱雄全球，不以佛法
為贅疣。吾國自後漢以來，佛法流通於東西南北各國。今欲國界統一，
人民安樂，以陰翼郅治，顯淑民情之佛法為贅疣，而欲去之。是何異欲
樹之茂而先截其根，欲流之遠而先塞其源。佛法之益世在精神上，非凡
愚可得而見，如樹之根，水之源。世之淺知見者，只在條乾枝葉上批評，
泛濫充溢上議論。於其所以榮枝葉條乾，致泛濫充溢處，則莫之能知。
豈非所謂北轅而適越，卻步以求前乎哉。前月二十九日，上海佛教會諸
錙素，往京請願，昨接其來信，召在會各緇素委員同來。<le>光</le>本無門庭，
無徒眾，無作為之一待死老僧。彼會以<le>光</le>微有虛名，故亦置之於其會員
之中。然<le>光</le>固置此身於度外者，若民國相容，則不妨盡其餘年。若不相
容，則不妨與河伯海若結為伴侶，免得窒礙民國地界。豈須請願求容，
以期久存永世乎。只因佛法乃人天眼目。當此互相殘殺迄無止息之際，
而欲興利除弊，先從事於滅法。則恐蹈魏武周武唐武之覆轍，而徒膺報
於自己，貽誚於後人，而於國於民有損無益也。以故不避忌諱，直陳利
弊。冀居士發為國為民之心，極力維持。俾以前所頒之條例，不成事實。
則共和奉教自由，三民主義之號召，其有益於國於民也，大矣。豈徒僧
界蒙福利哉。<little>（五月初三）</little>
今之講男女平權者，多多皆不知女人之權，大於男子多難稱喻。世
道之亂，亦由女權不振所致。世道欲治，當急令女子無負天職，各各恪
守其權。<le>光</le>嘗謂治國平天下之權，女人家操得一大半。以其克盡婦道，
相夫教子，於家於國，利在不知不覺中。祈詳視嘉言錄諭在家善信數章，
<pb n="924"/>
可以悉知。此外求治，則非<le>光</le>之淺見劣識所得而知也。

<h2>復潘對鳧居士書一</h2>
昨接太平寺明道師函，知閣下又寄四十元，謹收存，以待來年仍作
印書之用。嘉言錄十包，係令大中書局寄，想不久當接到。閨範亦當收
到。夏間妙蓮和？，以請藏經碑記，道閣下之命，命<le>光</le>筆削。<le>光</le>
以事繁，
先復一片，待回山後再講。至臘月初二到山，諸凡堆積，於十九日掛號
寄去。原文文字甚好，惜閑話過多，佛法之所以然，未能點出。本欲略
改，豈知<le>光</le>之學識，無隨方就圓之妙，遂成另擬一篇。用妙蓮口氣，以
妙蓮為寺主人，與其用閑話恭維，不如以實事垂後。如此辦法，似覺得
體。已令呈閣下鑒訂，如有疏漏欠妥之處，不妨修改。<le>光</le>之為人，絕無
我相。所不願聞者，過分恭維，此外則一無執著。想閣下久已了知大略
耳。今年印書最多，已逾二萬元。明年前半年，尚有許多書當印。秋後
則作一南北東西了無定處之遊。以免信札應酬，徒為人忙，誤已大事也。
閣下老矣。世道如此，宜將此境緣以作警策。俾求生西方之心之事十分
周摯。又祈與令嗣及闔家，常說臨終助念之利益。及預為洗浴換衣哭泣
之禍害。使彼等利害明瞭，斷不至為行孝故，致成落井下石之事也。<le>光</le>
今年六十七，精力已衰。若再不見量，則定貽法門之辱。現今文鈔等紙
板，均已備好。有欲印者，向大中書局接洽，便可如願。文鈔又打四付
紙板。安士書寶鑒各二付。嘉言錄，彌陀經白話注，感應篇直講，通打
四付。觀音頌又打二付。此外尚有戒殺放生現報錄，學佛淺說等零碎小
書，皆已留板。是以明秋可以一去，不計其地而為修持也。吾人閱世，
不過六十餘年，所有之現象，以有天地以來之人，多多皆未之見。世亂
極矣，非極力提倡因果報應，及家庭教育，則無可希望其太平矣。<little>（二十
二日）</little>

<h2>復潘對鳧居士書二</h2>
某居士去年去世，彼先妄發大心，要在此世間度人。九年至山被<le>光</le>
呵斥，似乎轉念。故後，其子訃來，言睡三日，不食不語遂逝。看此<le>光</le>
景，殆非往生之相。是以欲求往生，當放下此世間。並放下過分之狂妄
<pb n="925"/>
心。<little>（如同菩薩在生死中度脫眾生，此須自己是菩薩始得，若自己尚是凡
夫，便欲擔任此事，不但不能度人，且不能自度。世間多少善知識，皆
受此病，尚謂之為有大菩提心。須知此心先求往生則有益，以此不求往
生，須是菩薩則可，否則為害不淺。）</little>過分之狂妄心，為真修行者之一大
障礙，不可不知。再者某居士之為人，過於好名。故其所作之書，全仿
佛經之口氣。其以凡濫聖之過，殊非淺鮮。故致宏法之功，不得實益。
百年身世，瞬息即逝。但祈專心致志於念佛求生，則某居士即為一大警
策也。

<h2>復潘對鳧居士書三</h2>
接手書，不勝感嘆。閣下厚德及人之深，以致潰兵土匪，亦相戒勿
擾。此非真有可動人者，曷能得也。食為民天，能惠民者，天必佑之。
此種潰兵土匪，豈有道義之心。但天地鬼神加被之，令彼存其道義耳。
曾見陰騭文注證載一事，與閣下之事氣分相類。今鈔以呈覽。乾隆辛巳，
豫省黃河潰決，陸地水深丈餘，民間廬舍，半被淹沒。陳留縣有曹姓者，
居宅沈沒，已三晝夜，咸謂無生理矣。及水退，牆捨並未崩塌，眷口亦
安然無恙。眾問之，云日來唯覺霧氣彌漫，不見天日，初不知在水中也。
也有司見而異之，詢其有何善行。曰每年租課所入，除衣食足用外，盡
以濟鄰里之貧乏者，至今未嘗少替。已歷五世，百有餘年矣。憲司俱踢
匾額，以嘉其異。水固無情，而有鬼神護佑，雖全體淹沒，而未見其水。
是知人有實德，天有奇報。彼剝削百姓脂膏，以求子孫富貴者，率皆滅
門絕戶。而其神識，當永墮惡道，無有出期，可哀也已。是以欲救世人，
非極力提倡因果報應，斷斷不能收實效。

<h2>復周浦陳家駿居士書</h2>
人生世間，禍福互相倚伏。唯視當人之用心何如耳。善用心者，困
苦艱難，皆為解脫之本。不善用心者，富貴榮華，悉是墮落之因。汝母
守節撫孤，受苦多年，實為今日修持凈業求生西方之基。今既母子同皈
依，又須令家中眷屬同皆吃素念佛。一以防汝母往生時，彼等或致未曾
練習，不能念佛相助。以致預為揩身，換衣，哭泣，破壞正念。一以時
<pb n="926"/>
局危險，日常念佛並念觀音，則便可逢凶化吉，遇難成祥。今為汝母取
法名為德懿，謂能一心念佛求生西方，以為子孫鄉里儀范，其德最為美
勝。為汝取法名為慧俊，謂能修淨業，自利利他，其智慧超出平常人之
上，故名慧俊。今為汝寄淨土五經，十要，聖賢錄，文鈔，嘉言錄，飭
終津梁，<little>（此書看看、則臨終不致誤事、）</little>了凡四訓，安士全書等，作二
包，祈詳閱而實行之。必須恭敬，不可褻瀆，則便可得真實利益矣。餘
不多及。<le>光</le>老矣，目力精神俱不給，以後勿再來信，亦勿介紹人皈依。
以無精神應酬故也。<little>（四月十三日）</little>

<h2>復屈翰南居士書</h2>
手書備悉。遊石屋洞記，大有心融妙理虛空小，道契真如法界寬之
概。然此是文字邊事，切勿專學此派。當如子憶母，以念佛求生西方，
庶可實證。此刻專以此為事，則於己無益，於人有損。何以故，以多半
皆學口快活之空談，不以真修實證為事也。今人若不都攝六根，淨念相
繼念佛，絕無實證之希望。續文鈔，有正月元旦與五臺山廣濟茅篷廣慧
和尚書，約五千言，為從來未有之切實相勸者。九十月間當寄於積善坊
巷，當為轉交。汝夫妻欲皈依，今各為取法名。又云汝父欲皈依，今為
寫一法名，其名汝自填之。七十多歲，來日無多。放下一切，一心念佛，
則決定可以出此五濁，登彼九蓮。若或猶有來生後世之心念，則往生便
難決定矣。祈詳為說之。餘詳文鈔中，此不備書。附求子疏及求子三要，
此實人各宜看者，勿以不求子而置之，祈慧察是幸。<little>（香敬十六元收到、
以為印送續文鈔之費、）</little><little>（民廿九年庚辰八月十五）</little>

<h2>復神曉園居士書</h2>
手書備悉。年過五十，來日無多。正當認真敦倫念佛，以期生入聖
賢之域，沒歸極樂之邦耳。所言敦倫，恐汝不會其意，今為略釋。世人
多多不知敦倫之義，包括得廣。但以能孝親敬長，遂謂敦倫，是亦甚是，
然是小焉者。善教兒女，俾彼悉皆為賢人為淑媛，實為敦倫之大者。以
兒女既皆賢善，則兄弟，姊妹，妯娌，兒孫，皆相觀而善。從茲賢賢相
繼，則賢人多而壞人少，壞人亦可化為賢人善人。天下太平，人民安樂
<pb n="927"/>
之基，皆於教兒女中含之。能孝親敬長及外面一切都善，而不能善教兒
女，此人亦未可直名為能敦倫之君子。如能孝親敬長與一切通皆如法，
又能善教兒女。其人即居家無所作為，其培植國家社會也，大矣。今世
亂已極，究其本原，皆為父母者不善教兒女之過。使人各善教兒女，何
得有此種惡劇，以極力扮演而促行也。汝兒女已大，然不可不與彼說其
所以。俾後來為人父為人母時，不至隨世浮沈，知養而不知教。俾有天
姿者習為狂妄，無天姿者狎於頑愚。汝言世亂伊於胡底，故與汝說挽回
世亂之根本法門。切勿當著閑話，則汝之子孫與汝之婿及外孫等，均可
為賢人善人，而為汝之光榮於無既矣。長女已孀，正好一心念佛，求生
西方。次女待字，若能常念佛及念觀世音，則宿業消除，善根增長，自
然會得其賢善夫婿。而後來生兒女時，亦無產難之苦。而所生兒女，均
屬賢善。兒子肄業學校之暇，必須令彼熟讀感應篇，陰騭文，以為前途
之導。即二女亦當讀之，以期藉此自修並以化人。天下不治，匹夫有責，
此實匹夫令天下治之根本法。又須令兒子多看安士全書，歷史感應統紀，
及有益身心之善書。今為汝取法名為慧曉，謂以智慧自行敦倫儘分，閑
邪存誠，諸惡莫作，眾善奉行，戒殺護生，吃素念佛，決定現生求生西
方。而復以此勸於家庭之兒女妻室等，及外之鄉黨鄰里親戚朋友。俾彼
共曉此世出世之實益，庶不負汝發心皈依佛法之誠心也。至於念佛修持
種種，文鈔中屢言之，此不備書。無要事勿來信，<le>光</le>已七十，精神不給。
又有校正印書等事，無暇答復故也。<little>（民十九年九月廿六日）</little>

<h2>復許煥文居士書一</h2>
手書備悉。法名另紙書之。開示以目力不給，不能詳書。今為寄甲
乙二包經書，祈志誠恭敬讀，自可知其修法及利益。外有歧路指歸，初
機先導，物猶如此，坐花誌果，一函遍復，各一包，以為自利利人之據。
讀佛經書，不可依儒者讀儒書之態度。今之儒者，完全不知敬書，故致
世無真儒。若以此種漫不恭敬之態度讀佛經，則未得其益，先獲其罪。<little>（民
廿五二月十八日）</little>

<h2>復許煥文居士書二</h2>
<pb n="928"/>
賑資已交上海捐資處，今將收據寄回。<le>光</le>老矣，旦夕將死，何有精
神辦此大事。然<le>光</le>自民七年至今，所流通各經書，皆為預息災禍之急務。
但不逐捐賑之隊耳。汝之所說，只知其一，不知其二。<le>光</le>自出家以來，
發願不住持寺廟，不剃度徒弟，不入各社會。自民七以來，各處慈善團
體將捐冊寄一或十至數十者，皆將原冊掛號寄回。隨我之力，另寄若干。
<little>（不書於冊、以免此冊無用、）</little>每年均在一千以上。若再倡募，不至勞死
不能也。<le>光</le>無寺廟，無徒弟，所有<little>（貝親）</little>施，隨來隨用，絕
不向人開
化緣口。以僧多化緣，<le>光</le>不願與彼同。縱謂<le>光</le>無慈悲，亦所不計
。期免
無知之人，謂<le>光</le>藉此以求利耳。所言張某之虎，乃從小養的，豈是有道
以伏之乎。彼善畫虎，故屢養虎。前養一虎已死，前年又買得一始生小
虎。日須以牛肉喂之，一年當吃二隻多牛。乃玩物喪志，又令虎吃牛。
實造殺業，何足稱述。<le>光</le>謂其友曰，宜勸彼以素食喂之，勿令吃牛。又
彼日日畫虎撫虎，恐來生質虎身，則可憐矣。是日其人與其兒女並一
狗同來，狗尚欺虎，其兒女均可撫虎。去年來時，尚不及一歲，已狠不
小。來時提一洋鐵罐，有時不聽招呼，則將洋鐵罐口向之，則便順從。
蓋以其口大，恐吃他故。<le>光</le>一向不喜瞎張羅，故於從小養之虎，完全不
介意。若是以道德所伏者，尚可稱述。此絕無稱述之價值，何得無事生
事。<little>（民廿六五月十六日）</little>
案王薳居士予與印光大師因緣篇曰，亡友張善子，畜一虎，在網師
園，予偶言於師，師以野性難馴，終恐殺人，予以皈依請，師首肯，乃
偕善子曳虎師前，為說三皈，並錫法名格心，自是虎遂柔伏，未幾化去，
亦一異緣也。陳海量居士於此文加以案語有云，善子擅畫虎，畜一虎
自娛，師見之曰，此虎凶心尚在，當慎之，皈依未久虎斃，殆仗大師慈
力加被，已脫畜生道歟。大約當日煥文居士遠道亦聞有此說，故具書大
師而詢之。而大師之答書老實開示，絲毫無自矜之意。大師一生，以不
要學大派頭為主旨，觀於此書而益信。
<little>（民卅二年十一月十六日羅鴻濤敬記）</little>

<h2>復朱仲華居士書一</h2>
接手書，知令嚴已於十一月廿六日去世。<little>（哀啟尚未來、亦無須看哀
<pb n="929"/>
啟、可以了知生西與否、）</little>幸於未去之前，切囑汝等依文鈔嘉言錄所說，
以致正念往生。雖汝父宿根現行所感。亦汝兄弟姊妹不隨凡情，深信佛
法，及遵父訓之所致也。幸何如之。然人子之心，總願親常在世。而世
間相，本系生滅不住，豈能常存。今既去矣，不宜過為悲哀，宜認真念
佛。俾吾親之靈，得其實益。未往生，則祈得往生。已往生，則增高品
位。切勿隨順劣俗，以喪事作戲事，瞎鋪排，胡張羅，得罪於親於天。
汝父於未終前潔淨，終後仍潔淨，此實身心清淨之表示。有業力者，此
時不但不能潔淨，尚有自食其糞者，乃表示墮落之相。人生一切事都可
偽為，惟臨死及死後所現之相，均不能偽為。人於臨死，顏容即變。況
死後二日，更加和悅，且帶笑容，此系表示往生之相。又死經數日，全
身已冷，額猶帶溫，此亦表示往生之相。以凡夫死時，熱從下至上。於
頂門後滅者，必歸聖道了生脫死也。汝不詳知，按去後面色，及去時大
家助念，成就淨心，必得蒙佛接引往生西方也。汝父如是，汝母亦應如
是。人子能如是助父母之道，俾得超凡入聖，了生脫死，則世間所有之
孝皆不能及。然吾身乃吾父母之遺體，持父母之遺體，敢不戰兢惕厲，
以期無忝所生乎。是以必須要敦篤倫常，恪盡己分，閑邪存誠，克己復
禮，諸惡莫作，眾善奉行，戒殺護生，敬惜字谷。能如是者，可謂善人，
可謂孝子，可謂尊親。再能依淨土法門，信願念佛，求生西方。則生入
聖賢之域，沒歸極樂之邦矣。何幸如之。又現今世道人心，壞至已極。
天災人禍，不時降作。禍患之來，莫能預料。避無可避，防不勝防。若
能依文鈔嘉言錄所說，至誠念佛及觀世音，必能於冥冥之中，得蒙加被。
或轉有為無，或轉重為輕，決不至與不念佛人同一受殃也。現今之世，
非數十年前之世。欲世道人心轉回，欲家庭兒女賢善，若不認真提倡因
果報應，及家庭教育，<little>（即父慈子孝等做人道理、）</little>則絕無希望矣。家庭
教育，尤須注重因果報應二法，相為輔翼，互為經緯，方有實益。且勿
謂汝一出家人，何汲汲然以此諸事為人說乎。以今之世，廢經，廢孝，
廢倫，免恥等各學說，蠱惑人心者，相繼而興。子女從幼，若不以因果
報應，及做人之道，熟與講談，則後來欲不隨邪說所轉者，甚難甚難。
天下不治，匹夫有責。謂其善教兒女，俾成賢善。以之風於一鄉一邑，
以及天下之謂也。吾常謂教子為治平之本，而教女為尤關切要。以女有
<pb n="930"/>
相夫教子之權，女若賢善，則其婿與兒女皆賢善矣。故又曰，治家平天
下之權，女人家操得一大半，乃真語實語。欲家門興盛，子孫賢善，當
以吾言為圭臬，則所求皆得矣。又提倡因果報應，莫善於教人受持太上
感應篇，文昌陰騭文。以善惡類書，一目瞭然，易於獲益。彭定求從小
日誦此二書，至中狀元作尚書時，猶日日誦之。且得暇恭書送人，題為
元宰必讀書。跋曰，非謂讀此可以作狀元宰相，而狀元宰相決不可不讀
此書。可知此書之要矣。<le>光</le>於朝暮課誦迴向時，稱汝父法名，為迴向一
七，以盡師弟之誼。餘祈熟看文鈔嘉言錄，此不具書。<little>（十二月十三日燈
下）</little>

<h2>復朱仲華居士書二</h2>
手書備悉。喪中如此辦法，不但於亡人有益，實令闔家均種莫大善
根。此後縱不能長素，當少吃。以不在家親殺為定章，庶少結殺業。汝
姊欲專一念佛，本無定章，若照平常念佛之章程，則五更起禮佛<little>（多少
拜、隨己立、）</little>畢，念彌陀經一遍，往生咒<little>（三遍、或七遍、或二十一遍、）</little>

畢，即念贊佛偈，繞念若干聲，然後靜坐半點鐘，再出聲念若干聲。即
跪念觀音勢至清淨大海眾菩薩，各三稱，<little>（若欲禮拜、先拜佛若干拜、九
稱菩薩、即作九拜、）</little>念發願文，三皈依，此為早時功課。吃早飯畢，靜
坐一刻，再念佛時，即禮佛三拜，或多拜畢，即念贊佛偈，念畢，繞坐
皆照前。唯念佛畢，不念發願長文，但念願生西方淨土中四句即已，禮
拜而退。早或二時。午飯後二時。晚課與早課同。夜間再念一次佛，仍
照早飯後章程。念畢發願，當念蓮池新訂發願文，畢，念三皈依。此雖
有起有落，然心中總將一句佛號，持念不令間斷。行住坐臥，著衣吃飯，
大小便利，均於心中默憶佛號。於七日中，不令起一切雜念。如子憶母，
無時或忘。念時固然是念，歇氣不念時，心中仍然是念。只求心佛相應。
<little>（即心外無佛、佛外無心、全心是佛、全佛是心、心中除六字洪名之外、
無有一切雜念、故名相應、）</little>切勿起即欲見佛之心。但求佛號外，無二念
而已。若不明理性，急欲見佛，多招魔事，不可不慎。亦不可太勞，勞
過，則次日便難清爽如法矣。或者每次念佛，皆念彌陀經，往生咒，但
早起發願，念長髮願文，晚亦如之，餘皆念四句即已。或者早起第一次
<pb n="931"/>
念彌陀經，往生咒，以後但接續念佛不斷，至晚念發願文，三皈依。人
在世間，不能超凡入聖，了生脫死者，皆由妄念所致。今於念佛時，
即作已死未往生想。於念念中，所有世間一切情念，悉皆置之度外。
除一句佛號外，無有一念可得。何以能令如此？以我已死矣，
所有一切妄念，皆用不著。能如是念，必有大益。今之小知見人，
稍有一點好境界，便自滿自足，以為我得了三？了，
此種人，十有九人皆著魔發狂。以心念
與佛相隔，與魔相合，故致然也。十元香敬，待後印出各書，當為按錢
寄幾包來。<le>光</le>廿三下山，至上海陳家？太平寺，料理印書事。六月仍回
山。七月下山，則不歸矣。八九月印書事了結，即滅跡長隱矣。以年時
已過，應酬日多，精神日減。若不另行一道，勢必累死。於己有損，於
人無益，以故不得不如是也。現今世道，是一大患難世道，禍患之來，
無可逃避。唯有念佛念觀世音，或可不遭患難。即不幸而遭，亦可逢凶
化吉。近來因遭患難，念佛念觀音得感應者，多難勝數。汝家尚稱豐裕，
當令家中男女大小，通皆日念若干佛，若干觀音，以為預防之計。無事
時念，就無有禍患。即禍患臨頭，能至心念，亦復功德不可思議。世人
皆欲安樂，每每所作所為，皆為其反，致成空妄想，無有實益。此一上
說話，實為汝家計盧之至深且切者。<little>（二月二十一日燈下）</little>

<h2>復朱智貞居士書一</h2>
<le>光</le>自七月廿五至申，今日回山，適由山轉來汝書，知汝父將欲去世。
須知人生百歲，亦有去日，切不可作無益之悲傷。但宜勸彼一心念佛，
如在牢獄，思歸家鄉，不可有一毫留戀心。汝與家中眷屬，宜分班在前
念佛，令彼攝耳詳聽。至若去世之時，彼若能自行澡浴換衣，則甚好。
否則切不可先行為彼洗澡換衣，以致搬來搬去，身心不安，或生瞋恨，
則其害匪淺。即不難受，由搬動故，心亦不清淨，便難仗佛慈力，往生
西方矣。當此之時，家中眷屬，通皆念佛。一直念到斷氣，過三點鐘，
然後停佛聲。為彼抹澡洗衣。若臂腕已硬，穿衣不便者，當用熱水毛巾，
搨在肩上臂腕上，不久即活動可穿矣。最忌者，未死先哭，令彼生悲戀
心，便難往生矣。此等事，文鈔，嘉言錄，皆已詳言。恐汝不留心，故
<pb n="932"/>
又說之。至於死後，只可念佛。切勿做水陸，念經，拜懺。以此等事，
皆是做場面耳。虛張聲勢，殊少實益。又喪中一概不可用酒肉。儒家古
禮，喪中嚴禁酒肉。若用，人便以為失德。今世禮全喪，以故食肉，飲
酒，作樂，唱戲，無所不至。然汝父皈依佛法。汝亦皈依佛法，豈可猶
依時世惡套而行。祈與汝兄弟等說其所以，勿以大不孝為孝。當以念佛
令親神識得所為孝。能如是，則汝父固得利益。汝兄弟子姪，亦皆得利
益。切勿謂<le>光</le>所說者，為不可依，則存亡均益。汝太不洞事，為汝父之
事，請開示於師，尚不言頂禮稽首等，只云合十。汝試想想，此種重大
事，止以合掌了之，不成自視其事為不緊要乎。<le>光</le>以汝不知故，為汝說
之，非求汝恭敬也。<little>（十二月初一午前即日回山）</little>

<h2>復朱智貞居士書二</h2>
汝何得不知事務，無事生事，令承洵兩次來滬，以問受戒之事。又
文鈔嘉言錄雖深，豈全不知，而欲<le>光</le>又為開示淺近之法乎。淺近者，有
彌陀經白話註解，豈有不洞<little>（音董）</little>之理乎。<le>光</le>不妨為汝說一
簡略之法。
淨土法門，以信願行三法為宗。必須要真為了生脫死，以發上求佛道下
化眾生之大菩提心。以深信切願，念佛求生西方極樂世界。故徹悟禪師
云：「真為生死，發菩提心，以深信願，持佛名號，此十六字，為念佛法
門一大綱宗。此乃最簡便之要訣。又念時必須心口耳字字句句，歷歷明
明。念得清楚，聽得清楚，心自不散。又須心常存正念，不使一切貪瞋
疑種種不正之念稍生。若偶生起，即以佛念制令消滅。汝父與汝同皆皈
依，承洵兩次來見，但只稍舉兩手。即深作一揖，皆不肯施。如此不但
輕僧，亦是輕父。見父之師，來問佛法，尚不稍施敬意。而欲得佛法之
利益，便難得矣。<le>光</le>已決定滅蹤，然欲利人，故不妨為汝說之耳。<little>（四月
初九燈下）</little>

<h2>復陳渭恩居士書</h2>
適接龔宗元信，言汝欲皈依。本欲與宗元書，但以宗元乃法名，不
記其原名，兼無號頭。恐不易交。又恐彼在無錫，故直與汝書耳。須知
佛法，原與儒教無異。凡佛弟子必須要敦倫儘分，閑邪存誠，諸惡莫作，
<pb n="933"/>
眾善奉行。欲依佛法了生死，必須敦行世間倫常，以為賢人善人。否則
縱學佛法，亦難得真實利益。以根本既缺，便難完全得佛法之真利益也。
須知佛法乃一切眾生之公共法。無一人不當修，亦無一人不能修。彼理
學以種種謬說闢駁佛法者，乃昧心違理之言，非大公至正之論也。彼謂
佛以因果輪迴，為騙愚夫愚婦之據，乃憑空妄造。實無其事。是開天下
後世了無忌憚之端。馴至於今，遂現廢經廢倫喪仁喪德之慘相。學說誤
人，一至於此。今當極力提倡因果報應，庶可挽回頹風。尤當至誠念佛
念觀世音，以期生則消除惡業，增長善根。沒則仗佛慈力，往生西方。
又須以此內而勸其父母兄弟姊妹妻媳兒女。外而勸乎鄉黨鄰里親戚朋
友。俾一切人同沐佛恩。以此功德，作我往生資糧。則必得徑登上品矣。
今為汝取法名為宗法。宗，主也，至也。謂以佛法為宗本，而敦行世間
倫常。以期超凡入聖了生脫死也。若有淨土各書，則甚好。否則按仿單
向弘化社請而閱之。則其法門之所以然，與修持之各法，則當各瞭然矣。
<le>光</le>老矣，目力，精神，工夫，各不給，不得常來信。以肯息心看文鈔，
嘉言錄，淨土十要，佛學救劫編，正信錄，則無須函詢矣。若不注意，
雖日日函詢，亦無所益。又一函遍復，實為一切人所當共寶守而修持者。
文雖不嘉，義備各道，尤當依行。<little>（民廿二年三月三月十二）</little>

<h2>復何希淨居士書</h2>
修淨業人，以真信切願為本。能念到一心不亂，則甚好。切不可存
未得一心不亂，便不能生之心。若常存此想，得則可。不得，則由常存
不得生之心，便與佛不相應矣。<little>（此弄巧成拙之大病）</little>薦親，祇期往生西
方，何問落於何道。此意似好，實為障礙。以人之神識，隨業所轉。汝
以至誠心為母念佛，仗佛力故，即可往生。問落處，便是作未往生想也。
汝既看過文鈔十要，固不須又求<le>光</le>再開示也。今人每務虛名，不修實行，
此是學道之一大障礙。若不作假，則一滴雨，一滴濕。作假，則如夢中
吃飯，無益枵腹。所請各書，現不能寄。以軍事需用，及難民甚多，所
有包裹，郵局不收。然不知何時了結，當勸大家至誠念觀世音菩薩，以
為早結之祝，並預防之計。<le>光</le>現無記性，平靖後宜再來信請，則可。否
則一過目，一日即忘之矣。祈慧察。希覺病未愈，汝常頭痛，均以念觀
<pb n="934"/>
音為治之之方，定可速愈矣。<little>（民廿六七月廿三）</little>

<h2>復張佩芬慕蘭居士書</h2>
近來兵匪各災，相繼而來。其根本，由於家庭無教育所致。學佛之
人，必須各盡其分。所謂儘分者，務須父慈，子孝，兄友，弟恭，夫和，
婦順，主仁，僕忠。此八種事，一人皆備。上有父母，則是子職。下有
兒女，則是父職。自己用人，則是主職。為人作事，則是僕職。餘職分
均好盡，惟父母之職分難盡。實非難盡，以舉世無人提倡。大家只知溺
愛而不知教育。以致養成敗類，互相殘殺。弄得國不成國，民不成民。
所言教育者，兒童從初開知識時，即與彼說因果報應，及做人之道理。
必使心有畏惡報而慕善報，則不致犯上不肯依教而行。小時如是，習以
成性，養成良善天姿，是名為育。育者，養也。若不知此，則養成凶惡
性質，輕則忤逆不孝，重則殺父殺母。溯其本源，皆由其父母，小時不
教所致。吾常曰，世間最大的功德，莫過於善教兒女。世間最大的罪過，
莫過於不教兒女。人人善教兒女，天下自然太平。人人不教兒女，天下
決定喪亂。故曰天下不治，匹夫有責。此語舉世無人說，故與汝等略說。
至於吃素念佛，求生西方，自有所寄各書在。<le>光</le>已七十九歲，朝不保夕。
以後不得再來信，亦不得介紹人皈依，以無目力精神應酬也。<little>（民廿八正
月廿八）</little>

<h2>復王照離居士書一</h2>
前接手書，並款六百元，即復一函。以一百元友人交金陵流通處，
彼有信與君，想已收到。茲近數日，又接到三百四十四元，文鈔、安士、
嘉言、寶鑒，四種之書及郵費，通已兩清。彌陀經白話注，感應篇直講，
不久當可寄來。又有學佛淺說，頗合初機，今年二次各印二萬，又擬另
排略大之三號字，年內或明正可出書，如要祈示知。又下次匯款，宜在
交通銀行匯。交通銀行接到信，並信與銀一併送來，頗便利。中國銀行
接到信，先送其信與票，令簽名去取，尚須有別銀行之保證。其意似慎
重，其事實欲多延日期，以求得息，可惡之極。<le>光</le>固無礙，若小人家不
能得此種保證，則受其抑勒不小。此種借名慎重，特令延期之手段，直
<pb n="935"/>
是惡劣之極。如無交通，則中國亦可。否則不必令彼匯也。八九月間令
大中書局寄<little>（掛號寄）</little>三十包安土書，<little>（一百二十部）</little>乃<le>光</le>
陪水濕者，曾
收到否。幾次信中，皆未言及。此雖不算費，收到亦當示知，以釋繫念
耳。紙板擬送新加坡及貴堂。前接新加坡一弟子信，言彼處人工紙價，
比上海貴數倍，令千萬勿寄，不知貴處如何。若便宜，即將紙板寄來。
若在貴處反貴，則何須作此吃虧事。當在上海印以寄去，校為便宜。此
語實因新加坡之說，恐反吃虧，非捨不得此紙板也。現擬將文鈔，安士
書，觀音頌，壽康寶監，又設法打四付紙板。以原只兩付，去年燒一付，
只留一付。中華書局雖有兩付，不肯借用。又且印書之價，比餘書局貴。
是以<le>光</le>又欲捨一千元，打此數付紙板，以作後來人得書之緣耳。現嘉言
錄，彌陀經白話注，感應篇直講，學佛淺說，家庭寶監，紀文達筆記摘
要，江慎修放生殺生現報錄蓮池放生文合刊，龍舒淨土文，護法論，此
九種，俱要打四付紙板。俾後來之人，易於流通。<le>光</le>之為人，了無私心，
以故一生不收徒眾，不立山門庭，不結社會。有人送<le>光</le>之錢，不用於印
書，即用於賑急，不令由他人之錢，長自己之業。況今已六十八歲，來
日無多，正好為自己與他人作往生西方之緣而已。<little>（民十七十月十四燈
下）</little>

<h2>復王照離居士書二</h2>
初九一函，想已收到。今日寄閨範廿五包，五十部，<little>（四十四元）</little>每
部八角八分。感應篇直講六十三包，一千零八本，<little>（一千本、一百二十元）</little>
每本一角二分，郵費<little>（十三元二角共一百七十七元二角、所餘八本不計、）</little>
共八十八包，其款可以一算而知。此款當直寄上海陳家？太平寺，交明
道大師收，即可無誤。收到當即寄一收據。感應篇直講，印二萬本，此
一千本，係從先寄者，以<le>光</le>不久即回普陀。閨範最初印時，任者無幾，
陳正有任一千，餘多係<le>光</le>墊出。後竟任三千已滿，故<le>光</le>將正有之
五百元
撥來，及真達師孫？丞之二百撥來，以備零碎結緣，及與請者。明年若
平靖，或可再印。若欲任者，當預通知。此書八角八分，係自買紙，自
付石印，自令裝訂。否則非一元二角不可。<little>（大中書局估一元二角、中華
書局估一元五角二分、）</little>其紙尚難如此之好。現今人欲橫流，若不以古人
<pb n="936"/>
之懿範，淑其耳目，振其志氣，則將隨彼邪說，載胥及溺矣，哀哉。<little>（十
一月十七燈下）</little>

<h2>復景正倫居士書</h2>
接手書，備悉陳飛青之款，作如此辦，甚好。彌陀經白話註，<little>（每本
一角六）</little>五百本，早已寄去，想今已收到矣。學佛淺說五百，<little>（每本二分
一釐、每包加二分包紮費、）</little>不久當可寄來。感應篇直講一千，<little>（每本一
角二、每包十六本、）</little>尚須待三數十日。放生殺生現報？，<little>（此未成、不
能訂價）</little>已另排板。作省紙辦法，並蓮池等放生文附之作一本，實為一
大觀。此於明春當印萬本，印出即寄一千。紀文達筆記摘要，尚未印。
家庭寶鑑已完，須明春再訂印事。以後若匯款，仍匯上海陳家？太平寺
交明道大師即妥。<le>光</le>明年三月初，即來上海料理印書各事。<little>（十一月廿九
燈下）</little>

<h2>復蔡錫鼎居士書一</h2>
汝母已六十七歲，來日無多。當極力勸令生信發願，一心念佛，求
生西方，是為真實行孝。今為汝母取法名為德誠，謂以誠心念佛，必蒙
佛慈接引也。汝妻金地，既肯吃素，何以不肯念佛。以念佛為羞，可謂
不知好歹之極矣。今為取法名為德清，謂能一心念佛，則業力消除，善
根增長，自知好歹。雖對萬眾，亦無畏懼而為朗念，令彼聞者同種善根，
同得清淨三業，往生西方。悟行法名德懿，學行法名德淑，二女同皆胎
素，乃宿世修行人，何不教以念佛。此系汝不知事務。既有宿根，不令
念佛，譬如好田，不復耕種，亦無收成。雖有懿淑之宿根，不得懿淑之
真益矣。現今外道乩壇，各處林立，既皈依三寶，不可仍修外道工夫，
作扶乩事業。徐陳照西及媳雲霞，法名另紙書之，祈為轉交。餘詳長信，
此不備書。<little>（十一月初九）</little>

<h2>復蔡錫鼎居士書二</h2>
薛某之妻與子，乃宿世有大怨者，故必以快心為事。然三日工夫，
產婦尚無恙，豈非念大士名之感應乎。凡夫不知前因後果，一有不效，
<pb n="937"/>
便退信心。豈知宿怨之深者，累生累劫，皆圖報復。縱承念大士之洪名，
尚不見效。使不念大士洪名，便可產婦猶能無恙乎。臨產念觀音即見效
驗者，有百千萬。何可以一事不靈，便退信心乎。當具無畏之心，為人
說之，令一切人皆得安樂。又當以勿結怨業為勸。怨業若重，佛力亦難
救度。此正可作勸人知因識果之一助。汝自不明理，故於此便無可決斷
矣。彼薛某者，當由此愈生信心。而反退信心，則恐後來或又有宿怨所
致之大禍發現也。臨終可用助念法，臨產不必用助念法。但令家人及產
室照應人，並本產婦念之即已。以後不必領眾助念也。念觀音名號，大
則大應，小則小應，絕無不應之理。只管放開大膽對人說，彼不見感應
者，亦未嘗無感應也。<little>（十二月十六）</little>

<h2>復蔡錫鼎居士書三</h2>
玉皇經，乃道家竊取佛經之義偽造之經。汝不知是偽，故認做成佛
已竟，方為玉帝。玉帝乃忉利天王，是欲界第二天。<little>（下是四天王天）</little>上
還有四天。此六天為欲界。再上即初禪三天。再上即二禪三天。再上即
三禪三天。再上即四禪九天。此十八天，為色界。再上即無色界四天。
非非想天，乃是第四天，福壽八萬大劫，壽盡尚須墮落下界，或直墮三
惡道。故曰饒君八萬劫，終是落空亡。況王蒂在欲界第二天乎。汝見玉
皇經說得極高極深，而不知是妄人偽造之經。汝但持清淨戒，若為生子
偶行房事，當沐浴淨潔，不可常行房事。誦經之人，必要清潔。若起淫
欲，便污穢了。不過為生子故，不妨或年或季偶一行之。能如是節欲，
所生之子，必定聰明福壽。切勿謂望子不可不常行。須知常行房事，反
難生子。即生亦難長命，以先天不足故也。女人受孕後，永斷房事，所
生兒女，不但相貌端正，心行純篤。而且無有一切胎毒痘疹等患，即生
時亦容易生。若受孕後，多行一回房，胎衣就厚一次。所以生時便難生，
而且有種種胎毒等患。<le>光</le>因友人祈代印達生篇為之校閱，故將其中要義，
為汝說之。以冀汝子子孫孫，皆成賢善聰明智慧耳。切勿謂<le>光</le>乃出家人，
論人行房事。不知此事是世間第一生死關節，正宜救濟。令彼一切人之
自身子孫，皆得福壽康寧，何樂如之。<little>（十二月初七）</little>

<pb n="938"/>
<h2>復劉德惠居士書</h2>
十餘日前，接所寄令業師西泉先生論孟分類，以目力不給，兼以人
事冗繁，注字太小。不易看，亦不暇看，但稍暇時略翻而已，並未一齊
全看。此書若在五年前出，<le>光</le>當為省費易看起見，為之另改章程。正文
作二號字，<little>（現書正文、即二號字、）</little>注作三號字，頂格當加一墨線，則
主伴易分，注字大則老年亦可看。現今物貴民窮，凡每卷作一起落，接
住排，則省紙多矣。凡卷中每章，亦若目錄，上標數目於頂格，下標某
篇某章，庶書生者看之，不致費心翻閱目錄。論語分類作上下二冊，上
冊稍多點，下冊將諸子各篇實錄之，不空。前人之事完，加一墨線，以
示不渾。中縫一一皆按前後標之。下冊空紙太多，太妄耗紙。勻上冊之
半於下冊。下冊一人之各節，接連著排，則很合宜。正文中有無關緊要
者，即不必另提頭，亦省紙之一端。此<le>光</le>多年來所計畫熟者，謹為汝說
之。然隨汝及諸人之辦法，<le>光</le>並非定要如此。以若欲大流通，一部省得
一張紙，<little>（注意）</little>一萬部即省一萬張，<little>（注意）</little>十萬部則省
十萬張，<little>（注意）</little>
其費不在小處。至於作序，以目力精神來不及，固有儒門通人作，<le>光</le>實
不能用心目也。書簽論孟分類，<little>（論上論下、孟上孟下、）</little>一目瞭然，不
可渾而不分。現鉛字排，比刻木板省錢。且字跡清秀。或用中紙印，或
用洋紙印均可。如欲多流通，多打幾付紙板，<little>（或四五六付）</little>則數十萬亦
可印。木刻本，若揚州南京經房印法，五六千部已模糊，書店中印法，
可印一萬多，以彼不認真，印出之字，似有似無故，經房所印，無一字
不明顯。一付紙板，可鑄六七次鉛板。一次鉛板，大書局有托機，印數
十萬亦無礙。小印書局買不起托機，印一萬多後，字便粗笨。以印書機
壓久，則鉛字便見低而平。故字粗而不清秀矣。排時須請極鈿心人校對。
校對之手續，書局當為說之。然<le>光</le>現只能說，不能幹涉，以無目力兼無
精神故也。祈慧察。書皮當用一百廿磅牛皮紙，堅實之極。此書皮價仍
不賤，乃糟碎不牢，何苦用貴價買糟紙乎。<little>（民廿六六月廿二日）</little>
人都要好看，我只要堅實。以前有勸<le>光</le>用著色書皮者，<le>光</le>以貴而
不
堅實，隨他說總不一許可。知世人多多是做場面，不計利害。程朱註書，
也是做場面，只顧博大理學之名，闢因果，闢輪迴，以致生出殺父殺母
之禍。使儒者各提倡因果，則何至世道人心，陷涵一至於此乎。
<pb n="939"/>

<h2>復劉蓉閣居士書</h2>
手書備悉，<le>光</le>自去冬夜校書，目力受傷，因拒絕一切信札應酬。汝
夫妻欲皈依，今為各取法名，另紙書之。至於開示，殊覺吃力，故為寄
十一包書。若肯息心研究，則自利利他，有餘裕矣。以後勿再來信，以
目力不能應酬故也。亦勿介紹人皈依。明年遲早當離蘇遠隱，祈慧察。
現在時局危險萬分，無論老幼男女，均當至心念南無阿彌陀佛，及南無
觀世音菩薩，以作預防。今之劫運，避無可避，防不勝防。唯仗佛慈，
或於小險中得蒙被佑。若夫大險禍來，或致大家同歸於盡。雖念佛人不
能獨不受劫而死。然死後之去處，各各不同。念佛人當承佛力生西方。
縱不生西方，亦生善道。決不與不念佛之人同墮惡道也。此意不可不知。
<little>（民廿二年十二月初九）</little>

<h2>復李爾清居士書</h2>
學佛之道，在於實行。若只張羅門面，不修實行，則亦只得門面之
空名而已。既欲往生西方，自利利人，必須敦倫儘分，閑邪存誠。諸惡
莫作，眾善奉行。真為生死，發菩提心。以深信願，持佛名號，求生西
方。上自父母伯叔，以至兄弟姊妹妻室兒女，及諸僕使，並及鄉黨鄰里
親戚朋友，凡一切相識之人，皆宜以如上所行為勸。若自己實行上事，
人自相觀而善。所謂以言教者訟，以身教者從。世出世間事，無一不以
身為本者。若自不實行而教人行者，唯上智之人則可依從，只取其言之
益，不計其人之能行與否。若非上智者，必腹誹背議，反令造大口業。
欲真利人，當事事盡己之分。則日用行為，皆含化人之機。久而久之，
人自見信而依從之，固有不期然而然者。今為汝取法名為宗清，宗，主
也，本也，清則永無垢染。凡貪瞋癡慢等習氣，必須對治，令其不起。
則三業清淨，與佛相應矣。平時既相應，臨終自可蒙佛接引往生西方矣。
曹惠川，法名宗惠，惠即仁愛。仁愛之念，常存於心，則仁愛之事，遍
於日用。就中最大之惠，莫過於勸人吃素，念佛，求生西方。次則莫過
於教人善教兒女。人果各用善教，則天下太平，人民安樂矣。宗惠之義，
大略如是。若善體貼，則其利大矣。至於淨土法門之利益，修持之方法，
<pb n="940"/>
當看嘉言錄，文鈔，此不備書。<le>光</le>老矣，目力精神均不給，以後不許再
來信。來決不復，以目力精神，不能應酬故也。郵局若寄書，當為汝二
人寄一二種切要者，不寄則已。<little>（民廿二九月十五）</little>
郵書已通，為寄二包，人各一份，拆開分與。

<h2>復黃子雲居士書</h2>
手書並法幣收到，謝謝。現在諸物昂貴，紙貴之極，文鈔續編與文
鈔格式同，只二百多頁。出書當在明春夏間。在德森法師意，欲明春紙
或賤點。<le>光</le>恐明春更貴數倍，也不可料。若一時不太平，恐吾國人民同
歸於盡。當此時世，大家都要一心念佛念觀音菩薩。以祈生則蒙佑，死
則接引往生西方耳。祈以此意與一切有緣者說，則幸甚。<little>（十一月廿八）</little>

<h2>復<little>（沈淨心、金談）</little>二居士書</h2>
念佛一法，方便之極。行、住、坐、臥、穿衣、吃飯，均好念。何
得午夜方念乎。一切時，一切處，均好念。潔淨處，出聲念默念均可。
大小便時，不潔淨處，並睡時，只好默念。默念功德，仍是一樣。何只
午夜好念乎。從前隱居山林則好，今則人心壞極，為幾升米，一件衣，
就肯殺人。汝且在家念佛，勿萌隱居之念。祈慧察。以後不許再來信，
以無力應酬故也。

<h2>復嚴文樸居土書</h2>
三十九人法名，各另紙書之。二十五元香敬，已令報國寺盡錢寄書
矣。三四日當可寄來。以後不得又來信，來則退回。實無此目力精神，
非不近人情。汝將人名寫於紅紙，看不見，令人抄出方知。汝少年人，
不知老年人之苦，寫於紅紙，究有何益。今將法名掛號寄來，待西方公
據，初機先導來，各為分送。<little>（民廿七十月十三）</little>

<h2>復胡慧徹居士書一</h2>
三老人求皈依，當為彼說，要一心念佛，求生西方。不可只知種善
根，求來生福報。生西方，即了生脫死，超凡入聖。求來生，則因福造
<pb n="941"/>
業，因業墮落三途惡道。餘照長信，此不備說。邵吉成，法名慧成。邵
張立志，法名慧立。有志者，事竟成。能自立，則無往不吉。張馮修成，
法名慧修。依佛智慧而修，則決定可以現生了生脫死也。生信發願，念
佛求生西方，即所說之佛智慧也。祈與彼等說之。<little>（民廿二十一月二十二
燈下）</little>

<h2>復胡慧徹居士書二</h2>
南通乩風大興，江易園被乩贊嘆得頭腦已昏。且以乩語號召通海啟
如四縣。在彼意尚欲號召全國，汝等切勿隨彼所轉。世間正人君子，亦
不肯過贊譽人，況得道之聖人乎。乩皆靈鬼假冒，<little>（百有九十九）</little>又多
半是扶者偽為。易園以好譽而迷之至極，竟將乩語視作聖旨。設不好譽，
即以所譽而責之。則何至喪心病狂，真偽邪正不分乎。祈與各蓮友說之，
庶不至壞亂佛法，疑誤眾生，了無底止也。<little>（民廿八五月廿）</little>
念佛真利益，唯大智慧人及愚夫愚婦能得。其似有智慧，不願隨愚
夫愚婦之班者，皆不能得。若易園者，初則知見尚好，提倡頗切，屢有
感應。今則正知見已無，專欲將其師嗇公，奉於蓮池海會之中，以報其
恩。由此私欲之物，障蔽其心。正知正見，遂轉為邪知邪見。若不速改，
則將來亦莫由往生。欲隨徐邱願月之後，恐無由而得矣。半月刊從未請
的看過。<le>光</le>老矣，目力精神均不給，凡無關緊要之書報，皆不看，以無
此目力故也。

<h2>復胡慧徹居士書三</h2>
切誡社友勿染易園之癡風。否則便成佛法中之外道，反破壞於佛法。
疑誤眾生，了無底止。易園之下劣，一至如此之極，此<le>光</le>絕料想不到者。
其病在好戴高帽子，並想以張謇為菩薩。而不自知其全身墮在糞坑子裡，
何可謂為清淨香潔也。當切教兒女，知好歹，後來不會以邪為正，以臭
為香也。現在國運危岌，天災人禍，相繼而作。宜令一切人同念佛號及
觀世音號，以為預防之計。<little>（民廿八七月初二日）</little>

<h2>復胡慧徹居士書四</h2>
<pb n="942"/>
三月初六之信，未曾見過。馬周巧貞，可謂宿有善根。此種種的確
有據之事，何用<le>光</le>證。如無瑞應可據，求證猶可。有此神遊淨土，又觀
音告以生期。又求證，則成不知淨土法門人之知見也。祈寄佛學書局，
令登半月刊。彼正要材料，與新申報性質各別。雖然，弘揚佛法，務須
真實不虛。若隨意粉飾，其過亦非小小。何以故，以令無知之人，因此
粉飾，遂謂古今諸往生者，例皆無實。若的確無偽，則不妨刊佈。否則
去其粉飾，存其本質發刊。若無重要根據，當取消為準。至云皈依，已
生西方，入聖位，親覲三聖，用皈依凡僧做麼。<le>光</le>一向不喜人作偽，果
真實不虛，固當刊佈。否則作文之人有罪過，亡人亦絕無利益可得也。
<little>（民廿九三月二十八）</little>

<h2>復萬梁居士書一</h2>
<le>光</le>粥飯僧耳，無所知識。迫不得已，姑以自己所知所能者告人，何
得如是過譽乎。文鈔，壽康寶鑒，山上已無，過幾日當令上海友人代為
寄之。所言皈依，何不擇道德高超者，乃以老頑固腐敗之傀儡僧為師乎。
雖然，欲得佛法實益，專在自己誠心。今汝以傀儡僧為師，須知傀儡雖
無長處，亦無短處。以無機心私意故，傀儡亦自可取法。未可以他人之
定評，而一概棄之也。今為汝取法名為慧梁。謂以智慧於生死險道作為
橋梁，普令一切直出險道，登安隱所。現今世道壞至其極，推究根源，
皆由家庭無善教，從小時並不以做人之道理教之。況福善禍淫，因果報
應等事理乎。以故此種人一聞邪說，即便依從。殺父奸母之事，彼固以
為正分。即不如此，亦是得其權則任意妄為，流毒天下。不得其權，則
結黨橫行，為地方累。其源皆由於無賢父母之善教所致。故曰，天下不
治，匹夫有責。而人之初生，資於母者獨厚，故須有賢母方有賢人。而
賢母必從賢女始。是以欲天下太平，必由教兒女始。而教女比教子更為
要緊。以女人有相夫教子之天職，自古聖賢，均資於賢母，況碌碌庸人
乎。若無賢女，則無賢妻賢母矣。既非賢妻賢母，則相者教者，皆成就
其惡，皆阻止其善也。此吾國所以弄得國不成國，民不成民之根源。汝
欲宏法，當以敦倫儘分，閑邪存誠，諸惡莫作，眾善奉行為主旨。兼以
提倡因果報應，生死輪迴，俾一切人知其苦因苦果。再令其生信發願，
<pb n="943"/>
持佛名號，求生西方，以期親得其樂因樂果也。餘詳文鈔，此不備書。
嘉言錄寄一包來，此書簡略，頗合機宜。<little>（民十七年六月初一）</little>

<h2>復萬梁居士書二</h2>
古人云，因地而倒，因地而起，離地求起，決無是理。今世道亂極，
廢孝，廢倫，免恥，直欲人與禽獸了無異致，而始稱快。其源皆由於理
學撥因果罪福報應，及生死輪迴等事，以為此亂之總根。其發榮暢茂，
在於家庭無善教，學堂只知習舉業，求功名，絕不提及克己，復禮，誠
意，正心，等事。以故讀書人多半皆是機械變詐。降至近來，歐風一吹，
則此種未受善教之人，其誰不以放任自慶乎。以故殺父淫母，尚自鳴高。
此等惡風，皆由不講倫常父子夫婦等天職，及不講因果報應，得以大興
特興。使人各注重倫常孝友等，及知善惡各有報應。縱以殺身之威脅之，
令其行殺父淫母等事，則只可任彼即殺，決不肯依彼所說而行也。是知
天下之亂，由於家庭無善教，及不講因果報應以釀成之也。幾多政軍學
界中人來者，問以亂源及令治之源，皆答不出。則是不知倒之因，又不
知起之因也。汝既膺學務委員之職，宜先將此意，與一切學生及一切人
言之。然後再令其依佛教五戒十善，及淨土法門修持，則可易於感化，
不至反對不入。否則彼等必難相從。以彼尚將理學及近世之盲論為事，
何能令其心悅誠服也。陳鵬鯤等既欲皈依，今為各取法名。須令彼等各
各敦倫儘分，閑邪存誠，諸惡莫作，眾善奉行，先作世間善人。再依淨
土法門而修，則可謂真佛弟子矣。否則有名無實，究有何益。陳鵬鯤法
名慧超。劉韜法名慧潛。楊鳳儀法名慧淑。廖彭氏法名慧貞。所印各書，
皆已無多，待後印出，當酌寄幾包，如嘉言錄，彌陀經白話注等。<little>（民
十七十月初九日）</little>

<h2>復萬梁居士書三</h2>
手書備悉。三人法名，另紙書之。以後勿再來信，亦勿介紹人皈依，
以無力應酬故也。來亦不復。家庭教育叢書稿，千萬勿寄來，若寄來，
當即為寄回。以<le>光</le>目力衰極，即此來復之信，尚須手眼二鏡，始勉強看
復。代<le>光</le>校對之師，<little>（謹案即德森老法師）</little>因前年贛州政府，
要滅彼之
<pb n="944"/>
壽量寺。<little>（破極之古寺）</little>開馬路，做小菜場。彼向各軍政偉人處呼籲得
免。政府又逼著即時便建築，否則仍廢。遂竭力經營，得以恢復。去年
彼區專員，以軍事退後，作善後之計畫，呈文中央，提寺產善後，中央
令提十程之八。兵區之寺廟一空如洗，絕無積蓄，再提十程之八，則僧
將完全餓死。又各界偉人呈文，一概不通消息，以中央辦事人壓而不
呈。至今年祈與此專員有深交者疏通，始得止息。二三年來，為江西事
勞悴已極，人已成病。九華志，按例前年冬即可出，由此停止。不知明
年後年能出否。<le>光</le>七十有七，旦暮將死，無論何等事，均不敢經手。弘
化社中人，亦無閑工夫，且無此手眼。恐汝不諒，故為略說原由，祈慧
察。廖雲峰法名慧峻。周曉初法名慧朗。周洪生法名慧深。為寄淨土五
經，歧路指歸，飭終津梁，各一包。<little>（民廿五年九月初四日）</little>

<h2>復顧宗況居士書</h2>
淨土法門，乃佛法中之特別法門。一種好高務勝者，每每妄以禪宗
求開悟為事。其意在唯心淨土，自性彌陀，不以西方極樂世界為然。此
種意旨，似乎深奧，實則多半皆成說食數寶之下劣派，切勿效此惡派。
都攝六根，淨念相繼而念，自可決定往生西方。彼唯重理性，不務事修
者，乃弄巧成拙，求昇反墜之流也。若染此習，則了生脫死，須待驢年。
<little>（民廿八五月十五）</little>

<h2>復夏壽祺居士書</h2>
汝父年高，當令即刻通身放下，一心念佛，求生西方。念時須心中
念得清楚。口中念得清楚。耳中聽得清楚。即不開口，心中默念，亦須
字字句句，聽得清楚。以心一起念，即有聲相。自己之耳，聽自己心中
之聲，仍是明明朗朗。能常聽得清楚，則心歸一處，神不外馳。故眼也
不他視，鼻也不他？，身也不放逸，故名都攝六根。如此念佛，名為淨
念。<little>（此三句、師自加密圈、）</little>以攝心於佛號，則雜念雖尚未全無，然已
輕減多多矣。若能常常相繼，便可淺得一心不亂，深則得念佛三昧矣。
此系平日勖令專心致志之要義。日日常作將往生想，心中不留一事。有
宜交代者，即預交代之。子孫有宜問者，即預問之。待至臨終，則全家
<pb n="945"/>
念佛。無一事可問，亦無一事交代，大家同聲念佛。若自己有把握，自
己會洗澡換衣，則甚好。若自己不能，則萬不可預為抹澡，換衣，問事，
哭泣等。一有此種瞎張羅，定規破壞正念，不得往生矣。令將亡人面向
西方，面前供一尊接引佛，作隨佛往生想。一直念到氣斷已過三點鐘後，
<little>（此至少時、尚宜多念、）</little>再為洗換哭泣等，則不致貽誤大事。哭泣亦
不可廢，當以息哀念佛為事。切弗以哭泣做假場面。老人臨終如是，年
輕人亦如是，則定可往生。又女子從小，須令性情柔和，不生氣。習久
則成天性。其利益說不能盡。未嫁前生大氣，或停經，或血崩。嫁後亦
然，或墮胎，或所懷兒女成暴惡性質。兒生後喂奶時，生極大氣，兒吃
奶時即死。不極大，則半天一天死。無一不死者。小氣雖不死必病，無
一不病者。若連一二三日生氣，則兒之毒，屢積屢大，亦難不死。此吾
國古今名醫神醫，均未言及者。以此義與一切男女說，即是救命於未生
之前。而女子性情柔和，則家道亦可和睦。所生兒女性情，亦悉慈善柔
和。吾嘗謂教子為天下太平之根本，而教女為尤要。以人生稟母之氣，
視母之儀，比父為多。有賢女則有賢妻。賢妻之夫，必為賢人。賢母之
子，定是賢士。太任有胎教，故文王生有聖德。蓋教之於未生之前也。
<le>光</le>已八十，朝不保夕，所有信札，令常住書記代，<le>光</le>不顧問。以
汝在遠
方，特別注意，故交<le>光</le>看而為復。其修持方法，自有淨土各書及文鈔在，
此不備書。冶公，宗況，祈亦以此信中所說告之。<little>（民廿八年五月十五
日）</little>
不得常來信，常來則<le>光</le>不能為復矣。今之僧人，多系俗派，四十
五十，也舉行祝壽，有以此事語<le>光</le>者，<le>光</le>曰，我寧受斬頭之刑，
不願聞
祝壽之名。有欲為<le>光</le>祝壽者，是拉<le>光</le>於最下劣之下流坯一派也。


<h2>復穆宗淨居士書一</h2>
<le>光</le>老矣，又有迫不容緩之峨嵋九華志事。以各處信札太煩，致年餘
不能了事。現已於十一月後力拒一切信札，以後切勿再來信，來決不復。
今為汝取法名為宗淨。謂宗佛淨土法門，自行化他也。又為汝寄文鈔，
嘉言錄，淨土聖賢錄，佛學救劫編，共一包，祈詳閱之。以後千萬勿來
信，亦勿令別人來信，此次已是破例，決不二破三破。<little>（民廿一十二月
<pb n="946"/>
初三）</little>

<h2>復穆宗淨居士書二</h2>
何得如此粗心，來信有省無縣，將何所寄。又不寫俗名，只用法名，
用久則可，初用則人莫能知，此亦少閱歷人情世故之失。一貴州弟子來
信，令寄南京其弟寓處，掛號寄去，閽人不知彼之法名，言無此人，遂
為退回。不久彼自來蘇，始知彼不知世務。令岳母令子法名，另紙書之。
令岳母懿德堪欽，故名德懿。令子宿有慧根，故名福叡。叡、即智慧。
有福有慧，便能自利利人。念觀音，不獨邀淨友念，當於村中及近村宣
告，無論老幼男女，通皆吃素，念南無觀世音菩薩。大家各人在各人家
裡，一路做事一路念。於行住坐臥中常念，決定可以不遭瘟疫。前年各
處虎疫甚劇，陝西澄城縣寺前鎮附近，死數百人，一弟子村中有五六十
家，人皆令念，只死兩個壞人，餘均無恙。甘肅甘穀何鴻吉居士提倡念
佛，凡念佛處，疫不入境。汝邀淨友念，是小辦法。教全村中老幼男女
念，是大辦法。頂好吃淨素，如其不能，亦須少吃。即未吃素，亦要念。
當此凶險之時，唯念南無觀世音菩薩，為能救護。彼怕死願安樂者，當
不至猶不以為然而忽之。聚道友念，宜分三班。一班出聲繞念，兩班靜
坐密念。如此成天念，不至過勞。若一同出聲念，久則過勞，或致受病。
由不善設法，反令無知之人謂佛法不靈，徒造口業，不可不知。<little>（民廿
四元月初四）</little>

<h2>復穆宗淨居士書三</h2>
令郎法名犯祖諱，當隨改。今作智叡，當不至又有犯者。若又犯祈
自己改之，不必又令<le>光</le>改。南北鄉風，各不相同。南方亦有嚴論諱者。
亦有子用父名之要字，如父名鵬，子名小鵬，父名謙，子名續謙。至於
法名，有專用一字者，則祖孫父子同一上字。<le>光</le>不用字派，隨用字，人
多而無表白者，則同一上字，已有表白者，則各用上字，以免違俗之嫌。
曾子字子輿，孟子亦字子輿。子思學於曾子，孟子乃子思之門人。古人
寬而今人嚴，於此可見。然大事當依理，小事宜隨俗。此持身涉世之准
則也。<little>（民廿四元月十五）</little>
<pb n="947"/>

<h2>復穆宗淨居士書四</h2>
楊母法名，另紙書之。<le>光</le>之相片不便寄。以戰事，郵局不肯收包裡。
今寄勸念觀音文，祈為廣勸。本令印五十萬，以戰事停工。此後或印出，
郵局肯寄，或可寄來。亦不能定，以時局故。德森師病，已好八程。汝
以後不得絡索一無所謂。又未會過，來信即復，勿道病人，即十分強健，
亦日不暇給。<le>光</le>於民國七八年來，在普陀法雨寺了無一事，來信即復。
致日日以復信為事。彼講經之法師，萬不能來信即復，以無此功夫精神
應酬故也。戰事劇烈，以持大悲咒念觀音為要。無要事，切勿來信。戰
事未息，永不許來信。以持誦來不及，無暇答復也。<little>（民廿六八月十九）</little>
修淨業，與學教不同。一注重開解。一注重實行。縱有不知者且置
之，再三看幾次，多有前後發明處。即令不瞭然，且體貼上下文義，當
可以意會。若隨有所疑即問，倘絕無一事之人，則亦無妨。若終日忙不
及的煩瑣之人，何忍加之以勞乎。<le>光</le>老矣，不能應酬諸所問。即德森師
以江西壽量寺及專員提寺產事，忙以成病，亦不可再貽以勞也。

<h2>復穆宗淨居士書五</h2>
三十餘法名，另紙書之。麗澤蓮社章程，甚好。<le>光</le>目同生盲，籍手
眼二鏡，勉強能見，故字多不如法。從此以後，祈永勿來信，來決不復。
有欲皈依者，令皈依當地僧，或皈依德森法師。若不見諒，即是欲令<le>光</le>
永不見天日於朝不保夕之暫時，想諸位必不至如此之不諒人情也。<little>（民
廿八年十一月十二）</little>
<le>光</le>目乃<le>光</le>之宿業所致，不得於蓮社中為<le>光</le>
祈禱。及傚法無知俗人祝
壽，以敗佛門。<le>光</le>一生聞見僧祝壽代為發羞。汝等自己修持，不得拉<le>光</le>

名於此無道理之俗派中，令有知見者譏誚，切切。

<h2>復穆宗淨居士書六</h2>
所誤寄之法名，在近處，不幾日即寄來。另寫寄去今加之名，當不
再錯。<le>光</le>老矣，目力精神均不給。以後永勿來信，亦勿介紹人皈依。以
朝不保夕，死則徒勞，即不死亦不能長支此差事。當以安老為事，不當
<pb n="948"/>
以役老為事。<le>光</le>自民七以來，日為人忙，現欲再為人忙，而目力已不能
為我所用矣。凡諸同志，皆以此語為說。以免彼此徒費心思，了無所益
也。<little>（民廿八十二月二十一）</little>

<h2>復高慧蔭居士書</h2>
手書與家鑫祖芳之函，具悉。欲學佛者，必須要敦倫儘分，閑邪存
誠，諸惡莫作，眾善奉行，吃素念佛，求生西方，方為真學佛者。若倫
常有虧，或只求人天福報，則皆與佛法不相符合。<le>光</le>老矣，目力精神均
不給，今為彼二人各取法名，另紙書之。其詳細開示，不能備書。今為
彼二人各寄淨土五經，淨土十要，印光文鈔，嘉言錄，各一部，作一包，
共二包，以作開示。以後不許再來信，介紹人皈依，以無力應酬故也。
若向弘化社請經書，亦不許順便與<le>光</le>書。<little>（民廿四十一月初六）</little>


<h2>復獨山楊慧芳居士書一</h2>
了生脫死，是人生最大的一件事。念佛法門，是佛法中特別的一法
門。此法上至等覺菩薩，下至逆惡罪人，皆當修習。皆可仗佛慈力，現
生往生西方。其功德力用，與佛一代所說一切大小乘法，迥然不同。何
以故，一切大小乘法，皆仗自己戒定慧力，了生脫死。勿道具縛凡夫不
能了，即已證初二三果之聖人亦不能了。四果阿羅漢，方了。此約小乘
說。若約圓教說，五品位所悟，與佛同儔，而見惑尚未能斷。五品後心，
斷見惑即證初信。此位菩薩，約斷惑，與小乘初果相同。其功德智慧，
神通道力，超越初果千萬億億倍。直至六信後心，斷思惑盡，則證七信。
此位菩薩，方了生死。了生脫死。豈易言哉。是知仗自力了生死之難，
難如登天矣。六信位菩薩，尚不能了，況具足惑業之凡夫乎。唯淨土法
門，仗阿彌陀佛大慈悲願力。無論老幼，男女，貴賤，賢愚，在家，出
家，若肯生真信，發切願，至誠懇切念佛聖號，無一不於現生臨終得往
生者。世之念佛人多，往生人少者，一以不依佛教，口說往生，心戀塵
境。一以不教眷屬念佛，並不預說助念之利益，及瞎張羅，預先抹澡，
換衣，問事，哭泣等禍害。及至臨終，眷屬不唯不助念，反為破壞正念。
功敗垂成，事依俗見，令亡人沈生死苦海。可不哀哉。吳廷傑之往生，
<pb n="949"/>
得力於全家助念。其全家能助念者，由慧衷習聞汝說助念之利益，及瞎
張羅之禍害而得。致令廷傑於念佛聲中，安詳而逝。逝後面容光潤，手
足伸直，一方之人，咸皆驚異。可知佛力不可思議，法力不可思議，眾
生心力不可思議。一切眾生皆具不可思議之心力，由無佛力法力加持，
則只能造業，不能得其受用。徒具佛性，了無所益。一旦聞善知識開導，
歸命投誠，與佛慈誓，感應道交，仗佛慈力，往生西方。回視六道往還，
如輪上下者，不勝憐憫也。幸其子孫皆具宿根，閤家歸依，同修淨業。
則獨山一邑，高出諸邑之上。其皆生入聖賢堂奧，沒登如來封疆，方不
愧與天地並立為三之人，與親為彌陀弟子海會良朋矣。

<h2>復獨山楊慧芳居士書二</h2>
吾人自無始以來，各有宿業，各有宿善。善用心者，惡業發現，亦
可增長善根。不善用心者，善根發現，亦可增長惡業。汝之病足，病痢，
病目乃宿業。由念佛而轉後報重報，為現報輕報者。人唯事事依天理人
情而行，則其現生雖不得大利益，冥冥中消除業障，增長福慧於不知不
覺中。當益加努力，以為往生左券。

<h2>復獨山楊慧芳居士書三</h2>
手書備悉。<le>光</le>於前年十月初十，避難於去蘇垣廿餘裡之靈巖山寺。
今已七十九，旦暮將死。目力衰極，藉手眼二鏡，始能彷佛看來書與復
書。以後切勿來信，作為或已去世，或目不能視。有發心者，令皈依當
地僧，以免彼此勞神，而兩無所益。凡皈依者，務須敦倫儘分，閑邪存
誠，戒殺吃素，信願念佛，求生西方，庶可不負皈依三寶之名。否則以
身謗法，乃佛教儒教之罪人，非佛弟子也。弘化社，<le>光</le>不問事。現在困
苦艱難，無力贈書。而道路梗塞，郵費重大，無有辦法。每包書郵費，
仍一角五分，轉一汽車，加四角，二三四五轉，則二元多矣。而兵匪充
斥，又不知能到與否。凡請經書者，須先備款來，按期寄書。但以交郵
局有查考為止，到與不到，不負責任。如請經書。直寄蘇州報國寺，<le>光</le>
不能代轉。而紙及人工，日漸加大，學佛之人，當極力寶貴經書。否則
頗難購請矣。附寄一函遍復一張，以作開示。經驗藥方一張，以行方便。
<pb n="950"/>
<little>（三月十五）</little>
當與諸皈依者說，不許來信，亦不許介紹人皈依，以無目力應酬故
也。

<h2>復獨山楊慧芳居士書四</h2>
兩函，前後三日接到。貴州路遠，皈依者當擇真實修持者。若泛泛
之流，及不孝不賢之輩，均勿介紹。至香敬一節，有無均可。若以郵票
代，只可以一角為限。此次五角，直無用處。若以經書寄外國，則一包
二元則有用，然亦甚少事。以若多，則或托貨箱中帶。偶爾一包，只可
單寄。所言德森法師，<le>光</le>不敢煩。以其人常有病，而事極繁。此端一開，
必致勞以成病。<le>光</le>何敢令膺此苦乎。其人比<le>光</le>體質更衰，故不願
貽戚於
彼也。凡皈依者，務必戒殺吃素，敦倫儘分，諸惡莫作，眾善奉行，以
為不信佛法者之模範。令一班無信之人，增長信心，則其利溥矣。祈慧
察。一函遍復，係最周到之開示，當為諸人說之，則不虛此生此遇矣。
<little>（民廿八八月初七）</little>

<h2>復羅省吾居士書一</h2>
閣下既知淨土法門，但當一志修持，何必皈依。<le>光</le>與閣下為蓮友可
也。須知學佛之人，普願人人悉知佛法。雖極深怨家，亦願彼速出生死。
至於皈依，則不敢隨便。彼以輕心慢心而求皈依三寶，若即許者，即為
自輕佛法。亦不能令人深種善根。此依住持法道之義，與前不同。以輕
心慢心皈依者，便無由生誠敬心。世間學一纔一藝，下至剃頭修腳者拜
師，尚須三拜九叩。況皈依佛法僧三寶，以期了生脫死，超凡入聖，絕
不肯自屈一句。空自屈話，尚不肯說，只以謹上二字為事。<le>光</le>雖庸愚，
何敢自輕。故祈閣下但自力修，不須皈依也。<little>（元月十六）</little>

<h2>復羅省吾居士書二</h2>
春間之函，已忘其事。<le>光</le>一向坦率，凡有來信問佛法者，無論彼如
何倨傲，皆與彼說。唯求皈依者，若不用自屈之字樣。或婉辭，或直陳
其不合禮而辭之。汝正月間，想也是謹上。<le>光</le>已說其所以，不敢自輕佛
<pb n="951"/>
法，亦不敢令人輕法。皈依不是只皈依<le>光</le>一人，以皈依佛法僧三寶故。
今觀汝之信，亦可謂誠懇之至。然於署名下，仍是謹上。今且以汝之誠，
破例為之。為汝母<little>（法名德純）</little>及汝<little>（慧修）</little>與汝妻<little>
（慧淑）</little>子女<little>（福
深）</little>各取法名，另紙書之。須各吃素念佛，求生西方。庶可永出生死苦
海，常享清淨安樂矣。又修淨業人，必須敦倫儘分，閑邪存誠，諸惡莫
作，眾善奉行。以真信願持佛名號，決定求生極樂世界。自行如是，化
他亦然。果能如是，則病者愈，弱者健，愚者慧，諸凡順遂。家縱貧
不至有禍，亦不至凍餓。以真實修持，必蒙三寶加被，不令過為困苦故。
然亦不可以念佛之故，妄欲得分外之好處。既有此心，致或反成不吉耳。
世間禍福，相為倚伏，福能善享，則其福愈大。否則福未實得，禍已大
臨。此種禍尚無禳解之餘地，以是因福而致之禍，其禍更為酷烈也。令
汝妻善教兒女於甫開知識之時，則必成賢善。若小時一味溺愛，嬌慣成
性。縱天姿好，亦難成正器，況平常者乎。<little>（七月廿四日）</little>
詳看文鈔，不可常來信。<le>光</le>老矣，目力精神均不給，不能應酬。

<h2>復吳思謙居士書</h2>
接手書，知從前所謂道者，皆魔外之道。嗣後閱大乘諸經，皆仗自
力了生死法門。法門雖高深玄妙，欲依此了生死，又不知要經若干劫數。
以約大乘圓教論，五品位尚未能斷見惑。初信位方斷見惑，便可永無造
惡業墮惡道之慮。然須漸次進修，已證七信，方了生死。初信神通道力，
已不可思議，尚須至七信位方了生死。了生死事，豈易言乎。即約小乘
藏教論，斷見惑即證初果，任運不會行犯戒事。若不出家，亦娶妻生子。
若以威逼令犯邪淫，寧肯捨命，決不犯戒。初果有進無退。未證初果則
不定，今生修持好極，來生會造大惡業。亦有前半生好，後半生便壞者。
初果尚須七生天上，七返人間，方證四果。天壽甚長，不可以年月論。
此仗自力了生死之難也。念佛法門，乃佛法中之特別法門。仗佛慈力，
可以帶業往生。<little>（約在此界、尚未斷惑業、名帶業、若生西方、則無業
可得、非將業帶到西方去、）</little>無論工夫深淺，若具真信切願，至誠稱念，
無一不往生者。若是凡夫，欲仗自力修持一切法門，欲了生死，其難也
難如登天。汝欲<le>光</le>令汝圓覺妙心，廓然開悟。<little>（此心乃佛所證之心）</little>
寂
<pb n="952"/>
光真境，常得現前。<little>（此境乃佛所居之境）</little>蓮池願文，雖有此語，切不
可發癡欲其即得。若欲即得，必定著魔發狂，佛也不能救矣。譬如小兒，
扶牆而走，尚難不跌倒。而欲飛行長空，遍觀四海，豈非夢話。但求往
生，即了生死。若欲悟此心，見此境，尚須漸修，方能分悟分見。若圓
悟圓見，非成佛不能。汝太不自量，<le>光</le>已說破，當以決志求生西方為
事。越分欲得，反為墮落魔外之本。祈詳閱文鈔，其修持方法，利益弊
病，均可悉知，此不具書。念佛須音聲高低適中，緩急合宜。若高聲如
趕賊之猛烈，始則心火上炎，或至吐血，以成不治之病。須心中念得清
楚，口中念得清楚，耳中聽得清楚。即默念，亦須常聽。以心一起念，
即有聲相。自己之耳，聽自己心中之聲，固明明瞭了也。勿起壞念頭，
又何有心熱如火之惡感乎。續文鈔，九十月郵路通，當寄一包。

<h2>復孫藝民居士書</h2>
世間聰明子弟，於情竇開時，其父母兄師不為詳示利害，以致由手
淫與邪淫送命者居大半。能不即死，也成殘廢，無可成立。汝既深受其
害，當常存嚴恭寅畏之心。不令一念念及女色。努力修淨土法門。久則
或可強健。汝娶妻否，未娶則且待幾年再娶。已娶則與妻說明，為養身
體，另室以居，相視如賓，決不可以夫妻視之。彼此互相勉勖，切勿一
念及乎房事。待其身體大健後，或年一相交，季一相交。若常行房事，
則又將重複舊患矣。宜與一切少年說此禍害，以培己福。<little>（知識未開者、
勿與說、已開者、當極力為說其禍害、）</little>至於修持法則，文鈔乃為初機
入道之要書，不可不看。念佛人靜坐也須念佛。非外道只靜坐而已。念
佛行住坐臥都可念。行時聲默隨意。臥時宜心中默念，不宜出聲。坐時
切不可掐珠，掐珠則神不能定，久則受病。臥時亦然。無論行住坐臥聲
默，都要字字句句，心中口中念得清楚，耳中聽得清楚。默念不開口，
心中仍有聲，自己的耳，聽自己心裡的聲，與開口朗念無異。此為念佛
最切要之妙法，且不吃力。楞嚴經大勢至菩薩云：「都攝六根，淨念相繼，
得三摩地，斯為第一。耳能聽得明白，則六根都攝無遺矣。如此而念，
名為淨念。淨念能常相繼，則可得念佛三昧矣。祈努力依行，決定可以
出此五濁，登彼九蓮。凡見一切女人，均作母姊妹女想。即自妻亦作此
<pb n="953"/>
想，則淫欲魔無如汝何矣。念佛求生西方，以真信切願為前導。以至誠
持念為正修。切不可求開悟，明心見性，看念佛的是誰，此是參禪人的
工夫。即真明心見性，若見思惑未斷，尚無了生死之分。況未到明心見
性地位乎。此系仗自力了生死者。念佛乃仗佛力了生死法門。若看念佛
的是誰的人，決定無有真信切願。未斷惑，則不能仗自力了生死。無真
切信願，則不能仗佛力了生死。求昇反墜，弄巧成拙，許多癡人，均以
此為高超玄妙，可哀孰甚。今為汝取法名為慧淨。謂以佛智慧所說凈土
法門而修，決定可以往生淨土也。<little>（民廿八八月初七）</little>

<h2>復章以銓居士書一</h2>
今為汝取法名為慧全。能依佛智慧而修淨業，即為慧全。方可以自
銓所應修之法門。並可以銓一切人，而為說此最為契理契機之法。一切
眾生，皆是過去父母，未來諸佛，何可謂不遵父吃肉之命為不孝乎。設
汝父一旦發狂，謂汝言，我很愛汝，汝當割我身肉以吃，我心方大歡喜。
汝若不割我肉吃，即是不孝。不孝之人，天地鬼神均當殛誅。汝若吃我
之肉，則為大孝尊親，天地鬼神當永保佑，令汝永遠吉祥。汝肯從此命
乎。汝以不遵父吃肉之命為不孝，且謂有大罪，乃不明之瞎說。但可婉
諭其意，不宜決烈抗拒。又須勸汝父母吃長素，以免生生世世常受殺報，
能如是方為真孝。世人以肉行孝，乃無知之人之作為。既皈依佛，何又
以世俗之迷情為是乎。宋黃山谷勸戒殺生食肉詩云，我肉眾生肉，名殊
體不殊。本是一種性，只為別形軀。苦惱從他受，肥甘為我需。莫教閻
君斷，自揣應何如。祈將我字與汝父看。汝父若肯依我說，實為不可思
議功德。如仍欲吃肉，只可少備點，以過過癮。切不可儘量供給，以添
汝父之殺報。又只可買市中現物，不可在家中殺。家中殺生，便是殺場，
其不祥孰甚。

<h2>復章以銓居士書二</h2>
手書備悉。在家閑居，當以淨土法門，為雙親認真講說。俾生正信
以得往生，則功德大矣。雖讀大乘經典，仍以念佛為正行。倘一心研究
經義，將念佛付之腦後，則大通家或可彷佛做到。即生超凡入聖，恐讓
<pb n="954"/>
愚夫愚婦，而自了無其分矣。須知念佛法門，乃教中之特別法門。除此
之外，勿道凡夫不能即生了，即已證初二果之聖人，亦不能即生了。且
莫心高，謂為明佛經義，便可得大利益。若作此想，便與店舖作司賬者
無異。雖曰有數千數萬數十萬，經我料理，到底不是自家的。及乎謝事，
自己只得薪水之少數而已。<le>光</le>老矣，目力精神均不給，以後不得再來信。
有願皈依者，即令皈依當地僧，或高豎法幢者。若<le>光</le>者，實無目力精神
應酬也。三人法名，另紙書之。一函遍復，以作開示。<little>（民廿八二月初
二）</little>

<h2>復章以銓居士書三</h2>
猛獸毒蛇蝗蟲之類，均由人心凶惡，故致傷人。若向彼念佛，及教
一切人各念佛，彼當自去。豈殺之而能為民除害乎。乃是引人造業，永
生永世受殺報。汝學佛戒殺，而發此最可惡之言論，若不懺悔，必遭天
譴。<little>（龍梓修在江北某縣作知縣、民以蝗蟲為災請驗、至一處、其地踏
著、頗鬆陷腳、問蝗蟲何在、云腳下即是、有數寸厚、數里寬、十多里
長、尚未長翅、翅成一飛、則將蔽天日、嚇極不敢出一言、遂拜天地、
求賜民命、未經二三小時、忽大雷雨、蝗蟲隨雨而滅、此以不能設法、
而求天滅蝗之一大感應也、若出令令燒埋殺、試問有此大力乎、）</little>一幼
女買一拍蠅器，遂見蠅即拍，未幾時，全屋均被蠅扒滿。其祖母遂大開
門窗，念佛求蠅去，而蠅遂盡去。以此女尚有善根，遂以此相，止彼殺
業。否則日日殺生，已亦隨之夭壽矣。孫叔敖之事不可學，試問誰有此
好心乎。無此好心，則自造殺業，教一切人造殺業也。且雙頭蛇，係不
多見之異物，故叔敖殺而埋之。猛獸毒蛇蝗蟲，非殺能止之物。唯大家
發慈善心，同念佛號，彼必遠去。汝何不見普門品，若惡獸圍繞，利牙
爪可怖念彼觀音力，疾走無邊方。蚖蛇及蝮蠍，氣毒煙火然，念彼觀音
力，尋聲自回去乎。汝以不知世務，發此自陷陷人之極重惡話。若不為
汝說破，則前路通是怨家矣。話可妄說乎。八人皈依法名，隨人自領。
上海是打七，不是講經。是午後說一點多鍾開示。不可去，以人多反為
徒勞。<le>光</le>概不會客，不私與人說一句話。亦不受食物錢財。如此方可維
持，否則必至累死。此章程已定，萬不能方便，祈慧察。二位法名，
<pb n="955"/>
另紙書之。廠中肯提倡吃素念佛，生意必定發達，亦可以為同行之導。
人之好善，孰不如我，無人提倡，則無由發起。開示錄，大約月底可送
到。於無意中念觀音，是宿世中常念之緣熟。淨土法門，乃佛法中之特
別法門。能生信修持，便可現生超凡入聖。人而不知，及知而不修，可
不哀哉。

<h2>復徐志一居士書</h2>
前日接手書，知汝少年發心修淨業，不勝欣羡。昨本欲復，以有人
客未暇。今為寄淨土五經一本，此淨土法門之根本，詳觀<le>光</le>前後兩序，
自可知其大義。淨土十要，一部五本，此為古人發揮淨土最切要之著述，
序中詳說之。淨土聖賢錄一部，此古今往生之事跡。嘉言錄一本，了凡
四訓一本，此為一切人所宜常閱之書。飭終津梁一本，救劫編一部，歷
史統紀一部，此書有分類表，若考查孝不孝之事實，於卷首分類表查之，
即可見全部中之孝不孝事。安士全書一部，西歸直指亦在其中，歧路指
歸，物猶如此，若二包分兩不足，則加之，足則不加。祈恭敬詳讀五經
十要，則淨土法門之所以然，可以悉知矣。佛一代所說各法門，仗自力
修持，斷惑證真，以了生死，其難也逾登天。若以信願念佛，求生西方，
則萬修萬人去。然須敦倫儘分，閑邪存誠。諸惡莫作，眾善奉行。吃素
念佛，求生西方。以此自行，復以化他。普令一切人同修淨業，同生淨
土。汝年尚幼，須極力注意於保身。當詳看安士書中欲海回狂，及壽康
寶鑒。多有少年情欲念起，遂致手淫，此事傷身極大，切不可犯。犯則
戕賊自身，污濁自心。將有用之身體，作少亡，或孱弱無所樹立之廢人。
又要日日省察身心過愆，庶不至自害自戕。否則父母不說，師長不說，
燕朋相誨以成其惡，其危也，甚於臨深履薄。曾子以大賢之資格，及其
將死，方曰詩云戰戰兢兢，如臨深淵，如履薄冰，而今而後，吾知免夫。
不到將死，尚常存儆惕，今將死矣，知必無所陷。蘧伯玉行年二十，而
知十九年之非，及至行年五十，而知四十九年之非。孔子於七十之時，
尚欲天假數年，或五年，或十年而學易，以期免大過。此聖賢存養省察
之道，乃學佛了生死之基址也。餘詳文鈔及各書，故不備書。汝名鑒章，
再加之正智慧，則無往不與佛聖合，無往不為世俗法。今之人，稍聰明，
<pb n="956"/>
便狂妄，此皆不知為學日益，為道日損之義。為學日益者，以聖賢之道
德，蘊於我之身心。為道日損者，從茲嚴以省察，必致起心動念，了無
過愆之可得也。否則便是書櫥文匠，既非為學，何況為道。現時時局危
險，宜勸一切老幼男女，日常虔念觀音聖號，以作祈和平保身命之上策。
除此之外，別無有法可設矣。<le>光</le>老矣，目力精神均不給，以後但看文鈔
等，勿來信，以無力應酬故也。
前寄法名經書，此次來信，但云謹稟，未免太傲慢了。念佛之法，
各隨機宜，不可執定。然於一切法中，擇其最要者，莫過於攝耳諦聽。
念從心起，聲從口出，音從耳入。行住坐臥，均如是念，如是聽。大聲，
小聲，心中默念，均如是聽。默念時，心中猶有聲相，非無聲也。大勢
至念佛圓通章云：「都攝六根，淨念相繼，得三摩地，斯為第一。念佛時
能攝耳諦聽，即都攝六根之法。以心念屬意根，口念屬舌根，耳聽則眼
不他視，鼻不他？，身必不放逸懈怠，故名都攝六根。攝六根而念，則
雜念漸息，以至於無，故名淨念。淨念能常相繼不間斷，便可得念佛三
昧。三摩地，即三昧之異名。吾人隨分隨力念，雖未能即得三昧，當與
三昧相近。切不可看得容易，即欲速得，則或致起諸魔事。得念佛三昧
者，現生已入聖位之人也。故須自量。隨息之法，在淨土十要第五寶王
三昧論第九，此生他生一念十念門，觀之自知，故不多說。祈慧察。當
此大劫臨頭，家國身命存亡不定之時，固宜一心念佛，念觀音，以祈和
平。不宜泛泛然求開知解，以期做大通家也。

<h2>復王海泉居士書</h2>
凡皈依者，必須志誠懇切，修持淨土法門。若仍用外道煉丹運氣等
工夫，則成邪正不分。或至以邪為正，以正為邪。此種人千萬不可令彼
混入。若先曾學外道法，後知非正道，完全丟脫彼之修法則可。否則不
可。又有相信扶乩者，此種亦不可令皈依。以乩多是靈鬼假冒仙佛之名。
上等靈鬼，雖不知深理，尚不至誤事。下等靈鬼，或至誤人大事。念佛
之人，千萬不可結交此等人。今為各皈依者，各取法名，祈為抄而交之。
祈為彼等說，必須要敦倫儘分，閑邪存誠。諸惡莫作，眾善奉行。存好
心，說好話，行好事。生真信，發切願，吃素念佛，求生西方。以此自
<pb n="957"/>
行，復以此化他。方不負皈依二字。否則有名無實，了無利益之可得。
且有輕法慢法之罪過矣。欲消浩劫，必須令一切老幼男女，同念南無觀
世音菩薩。四十餘人之力，何能敵百千萬人之宿世現生之惡業乎。今寄
勸念觀音文，及一函遍復，祈令皈依者看。

<h2>復周善昌居士書一</h2>
陳永譽來信，謂汝少孤，近因母逝，感身世無常，欲報親恩，吃素
念佛。是可謂孝得其道。世人每每所行之孝，皆是為親加罪過。<little>（生則
殺生以養、死則殺生以祭、及待吊者、只顧悅人之耳目口腹、不計累親
負罪於九泉、可不哀哉、）</little>其行流俗以為孝，實大不孝之孝。此孝於已
於親，均無所益。但博無知俗人之稱美虛譽耳。然汝尚有祖母庶祖母，
當勸彼同皆吃素念佛，求生西方，方為有益。若待亡後，再為念佛，何
若趁此勸其自念。並以汝念佛功德，為彼迴向。祈其消除宿業，增長善
根，生則康強安樂，沒即高登蓮邦，為真實利益也。汝既發心皈依，今
為汝取法名為慧昌。謂以智慧昌明淨土法門，自利利他，同生西方也。
念佛之人，必須要敦倫儘分，閑邪存誠。諸惡莫作，眾善奉行。存好心，
說好話，行好事。生信發願，持佛名號，求生西方。以此自行，復以此
化他。凡與我有相交涉者，均當以此教之。而汝妻尤當令其修持也。現
今世道，危險萬狀。常念佛人，固不至於危險中，不得出路也。又女人
常念佛，則可免產難。若臨產當出聲朗念南無觀世音菩薩，便可安然而
生。即難產之極，人已將死，教令念觀音，並照應者及家中諸人，同大
聲念，無不立刻，安然而生。當以此話，遍告一切人，則不但無產難之
苦，且所生兒女，通皆賢善。切不可謂裸露不淨，念恐得罪。須知此系
無可奈何。非能恭敬潔淨，而不肯恭敬潔淨者比。只取心誠，勿許外相。
我語本佛經，非出自臆見，祈放心行之，令大家蒙益。其餘修持各法，
嘉言錄中悉言之，詳閱自知，故不備書。

<h2>復周善昌居士書二</h2>
手書及陳慧恭之信，通收到。香敬十二元，亦收到。吾人在無量劫
來，均各種得有善根。由其無人提倡，故致善根不會發生，為可惜耳。
<pb n="958"/>
世人求子，不知先斷欲，保養身體強壯，日日常行夫婦之事，不死即是
大幸。如此縱生子，或不長壽，或孱弱無能為，皆由不知在根本上培植
故也。汝夫婦能依此義，定規後來得生福德智慧之子，切不可著急。斷
欲愈久愈好，此戒要汝夫婦二人，同為祖宗繼嗣大事而守。切不可未經
一二月，即欲相親，校彼不節欲者雖好，然猶為先天不足，其子決不能
有成就也。汝祖母既發心念佛，當常說念佛往生之利益。若能令汝二位
祖母通得往生，方可謂能盡人子之分。今為汝祖母取法名為德淳。謂其
修持淨業之心淳篤禱也。汝庶祖母法名德定。謂其一心念佛，決定求生，
了無疑惑及懈惰也。汝妻法名慧安。謂一心求生安樂世界，自利利他也。
餘詳文鈔。月底當有長信寄來，此不多敘。汝祖母望曾孫心切，我教汝
三法，汝夫婦能依而行之，必能得有福有壽聰明智慧之令子。一則汝夫
婦日常禮拜，持念觀音聖號。二則必須心存慈善，多行利濟人物之事。
三則夫婦各居一房，斷絕房事。待其身體養強健，候女人天癸淨後，於
天清氣朗之夜，偶一同宿，必能受孕。從此仍各分居，切不可再為同宿。
以念觀音之故，其子必有善根，聰明智慧。以心存慈善，常行救濟等事，
則其子必壽。以身體養健故，其子必身體強健。以一受孕再不同房故，
其子永無胎毒及瘡疹等。此求子必得之道。若日日與婦同宿，常行房事，
或致送命。即令生子，或難成立，無甚能為，以先天不足，精神才思皆
不能充足。世人不明此理，當做常與婦居為能生子，其誤大矣。祈以此
義告汝祖母，庶可年餘，即得佳兒也。

<h2>復周善昌居士書三</h2>
手書並前後二十元，俱收到。十四人法名，另紙書之。必須囑彼等
各各敦倫儘分，閑邪存誠，諸惡莫作，眾善奉行，戒殺吃素，念佛求生
西方，方為佛真弟子。<le>光</le>目力不給，為寄念佛懇辭一包，祈為各送一本。
以其中有念佛的規則，並一函遍復，為益甚大。祭祖改素，功德甚大。
<le>光</le>自申歸，月餘了無少暇，祭薄之序，現無暇，後若有暇，當作而寄來。
請善書者，恭楷書之，並圈點句讀，俾閱者一目瞭然。又將其稿寄上海
佛學書局登半月刊，則或有相繼而行者。

<pb n="959"/>
<h2>復周善昌居士書四</h2>
前日任君來，持汝書，並二食物，謝謝。待客以素，是名大敬。以
殺生敬客，殊失敬意。而世俗習慣，反以為敬，大可哀憐。今人多多好
大喜功，一動即欲建築。由欲建築，而與地方官衝突，其幹事之人之傲
慢，可想而知。禁止亦是好消息。否則聲勢日大，或有大禍。以今人不
明因果，官長多不詳察。若得罪一小人，彼遂造謠肇釁，則無法維持矣。
<le>光</le>從來不提倡建設機關事。即欲借此提倡，則宜小不宜大，以免忌者借
釁耳。文鈔中有與王與楫書，觀之可知。<le>光</le>目力益衰，蓋年老精神衰弱
之故。至於飲食起居，尚不異昔。明道師死，弘化社亦歸<le>光</le>主持。彼善
募緣，<le>光</le>一生不喜募緣。隨我之力，錢財有助者大辦，無助者小辦，俾
人我各適其適即已。時局危險，當勸家人及鄉人同念佛號及觀音號，以
作預防之計。此時之禍，與古不同，避無可避，防不勝防。除念佛及觀
音外，別無良策。又須認真教兒女於初開知識時，即注意。稍大，則便
不受教矣。
世間聰明人，每謂自己聰明蓋世，無所不知。故古有一事不知，儒
者所恥，此話也是空說。何以故，即事事皆知，誰能識得自己。自己尚
不知，何得自詡為無所不知乎。賢英宿世亦有善根，故生有正信人家。
而各姊均歸依，彼能踵而皈依，後來當可為閨閣中作一善導。今為彼取
法名為宗賢。宗，主也，本也。賢即蓮宗九祖思齊實賢大師。大師勸發
菩提心文，好極。<le>光</le>之名彼為宗賢者，欲彼常依菩提心文而發心也。既
能依此文而發心，則其素所執著之常見斷見，自不須特破，而便消滅無
餘矣。今為彼寄安士全書一部，祈於吾一十七世為士大夫身一段注及
證，及萬善先資，欲海回狂，西歸直指各書之問答辨惑處，詳細研閱。
方不至自己把自己當做無根之人。雖暫活幾十年，一死便消滅無有，豈
不可憐之極。若知身死而神不滅，則其為壽也，何止天長地久。若肯修
持，求生西方。則盡未來際，作一切眾生之大導師，豈不偉然大丈夫哉。
彼諸問答，俱極恰當，此不具書。又寄八德須知二集一部，能依此而敦
倫儘分，方為真佛弟子。祈與彼說之。
王寅威處，為彼夫婦及小兒，各寄經書共四包。極言人之成就，全
在幼時之善教，而母教又居多半。若小時任性慣，大則便難成就正器矣。
<pb n="960"/>
所言羅某，三四年前，來一蕭老師，係以手向人治病，後無所效，蓋邪
術衒惑世人者。信蕭者尚少，後羅來更加神乎其神，手中能現出佛菩薩
相，令童男女或受法者見。一時蘇州有學問智識之人，均學其法。然初
或有效或無效，此邪術頗涉嫌疑。不如蕭之以手向病人，羅蓋以兩手在
其身上推拿，或一小時，後政府禁不許行。彼說<le>光</le>亦受彼法，可知是冒
充他人招牌。普陀一弟子，在南昌提倡諾那密宗，與一切人說，<le>光</le>也皈
依諾那，聞者問德森師，方知彼等借此招搖耳。現在邪魔出世之時，吾
人只可自守其道，決不可與彼相校。一經校量，彼必更加黷謗。爾為爾，
我為我，汝不來找我，我決不找汝。否則必定更要妄造謠言。蔡振紳張
載陽等所開之明善書局，多半偽造之經書。誰有此精神，理彼之事乎。
若上峰官有正知見，理尚有益。否則反受其害，何苦要找苦頭吃乎。

<h2>復陳慧恭居士書</h2>
　　去年在大生，今年在居士林，兩次感應，均足感化愚俗。凡做功德，
仍以念普佛為事，不必改念地藏經。念佛一法，最易得益。以文少而易
念。即有人持刀欲殺，亦能念，念即得益。蘇州楊鑒庭因於城門向東洋
兵鞠躬，心念觀音聖號，其人不喜鞠躬，即以刀砍下，<little>（此蓋前生怨家、
今以破頭皮了之、）</little>及至頭，則成平的。頭皮已破，血流許多，而頂骨一
毫莫傷。若非刀轉為平，則頭已成兩塊矣。是知最危險之時世，當以念
佛為主。彼矜奇競異者，皆不注重在救苦難，注重在顯己之智識高超耳。
華嚴會上四十一位法身大士，其數有無量無邊，皆受普賢菩薩教，以十
大願王功德，迴向往生極樂世界，以期圓滿佛果。此其人為何如人。此
其事為何如事。況我輩值千古未有之刀兵大劫，何可改向之念佛為念經
乎。地藏菩薩救苦心切，然比阿彌陀佛臨終接引，令得往生，則又相去
懸遠。固宜婉勸慧甲，仍照舊規為事，易行而利益多多矣。十三人法名，
另紙書之。汝與彼之<little>（貝親）</little>施，收到謝謝。今寄龍舒淨土文一包，共
十四本，彼能看者，則與之，令其恭敬不可褻瀆。不能看，祈代為送人，
以為彼作福。<le>光</le>老矣，目力精神均不給，以後切勿介紹人皈依，以無力
應酬故也。今在靈巖，即無一文亦好過，非報國寺大家皆由<le>光</le>供給者比。

<pb n="961"/>
<h2>復陸培穀居士書</h2>
　　無垢子心經註，似是而非，不可看，亦不可流通。以彼用宗門之言
句，作煉丹之表示，令未識禪家宗旨者，走入煉丹運氣一派，其誤人壞
法也大矣。所言之病，當系房事過度，由不知斷欲，故醫藥無效。當從
此斷欲，與婦各宿。即日間相見，彼此均勿作夫妻想。當作兄妹想，或
作客眷想，不使欲念稍萌。若偶起欲念，即想毒蛇吞己男根。<little>（此法妙極、
若是女人、當想毒蛇入己女根、）</little>則欲心直下消滅矣。十分復原後，尚當
多養若干日。以後尤當有節，不可常行房事，則可望壽康矣。不到十分
復原以後，決不可謂病已大好，不妨同房。倘或如此，決難望好。此語
當與婦說明，係為愈病，非永遠斷欲。固宜彼此互相誡勖，無令或有不
能忍處，則可速愈矣。今為汝寄大悲香灰一包，以書夾之。此灰用大悲
咒加持四千多遍，果能志誠念南無觀世音菩薩，定可不日痊愈。此一包
灰，可沖五六十回。如嫌煩，可取六分之一，放大碗中，用開水沖之，
攪攪，候灰質沈下，將清水倒在壺中，或瓶罐中，日三四服。必須吃素，
日常念觀音聖號。若大見效，下次止沖。以留水不如留灰。病好後，所
餘之灰，掛於高潔之處，或供佛龕下旁邊，不可褻瀆。若有危險病癥，
沖而服之，必可起死回生。即世壽已盡，服之亦有利益。沖過之灰質，
當加水潑於房上，或倒於井中，不可倒於污穢之處。此比大悲水功效大。
以大悲水或加持數十遍或數百遍，即被人要去，無有經三四月之久者。
此灰為備遠路不能寄水者之預備。<little>（乙亥九月初十日）</little>

<h2>復季國香居士書一</h2>
　　接手書，不勝感愧。<le>光</le>粥飯庸僧，於禪於教，皆未從事，唯依念佛
以為依歸。至於為人作師，實不敢妄充，亦有誤聽人言，求取法名者，
亦赧顏應之。以期彼於佛法中生信心，種善根。非曰<le>光</le>即可以為人師也。
至於閣下，禪教俱通，戒行精嚴，堅持八戒，常行午食。<le>光</le>尚未能持午，
使此時冒冒然應之，汝後縱不當面唾罵，必至憾昔未察，以致於求福田
中，反成輕僧慢法之舉，故不得不為說其所以。祈轉拜高人，庶得大利
益矣。又因坐明心一語，亦非可輕易而說。若對未知佛法人略明理性，
或可說之。若克實說，明心不到大徹大悟田地，誰敢自詡，以此祈閣下
<pb n="962"/>
自審。若實如六祖聞應無所住而生其心，與龐居士聞待汝一口吸盡西江
水，即向汝道，大慧聞熏風自南來，殿閣生微涼田地方可。否則何敢妄
說明心。<le>光</le>本下劣僧，不敢說過頭話，亦不敢以過頭話恭維人，故有此
沖冒。至於所說六則<little>（筆記）</little>均好，唯六祖神秀二語之利弊未標出，特
為補書。秀大師之話，悟與未悟，依之皆有益。六祖之話，若未實證，
依之則其禍不淺。祈垂洞察。<little>（除夕燈下）</little>

<h2>復季國香居士書二</h2>
　　泥塑木雕之佛，作真佛敬。極之可以成佛，況其餘者乎。<le>光</le>固一土
木偶像耳，汝必欲作真佛敬之，亦只好任汝。然土木形骸，仍然不變。
其所以消除業障，增長福慧者，彼敬心所致耳。今為汝取法名為慧修，
謂以智慧修習自利利他之法也。所謂自利利他之法，不可看得過大過高
過深。即敦倫儘分，閑邪存誠，諸惡莫作，眾善奉行，信願念佛，求生
西方而已。而今之亂極之由，由於不講因果報應，及家庭教育之所致也。
而家庭教育，尤須注重因果報應，及教子女。汝宜隨分隨力，與一切人
說此諸事理，則於佛法於儒教，兩俱有益矣。
悟道容易，證道甚難。今人多多皆未真悟，依稀彷彿，知其少分。
則以為無生死可出，無佛道可成，任心肆意，將來皆為閻羅之囚。至此
方知前來之悟，乃誤也。汝能於悟得原無一物之後，審知三毒習氣，不
易消除。歸心淨土，以求現生了脫，可謂宿有善根。彼聰明自負，不肯
下真實工夫，卒成自欺欺人者何限。願始終秉此志，與令慈及妻子同念
彌陀，同生淨土。庶可不虛此生，不虛此遇矣。汝上有老母，下有妻子，
千萬不可作斷滅想。果有不測之禍，無法可設，亦當至誠求佛加被，以
期免脫。縱定業難免，亦當一念投誠，即獲接引。豈必七日不食方能哉。
預存此想，便是著魔之根，故為說破。所寄廿元，當致書上海太平寺真
達和尚，令代寄觀音頌四包，嘉言錄三包，彌陀經白話註三包。待明年
感應篇直講印出，當寄一二包，以為教子女化鄉里之助。<le>光</le>明年三月，
即往上海了印書事。秋間當作東西南北之人，了無定處，以便專心念佛，
免被應酬信札，誤我大事也。以後有欲請經書，其款直寄上海陳家？太
平寺交真達和尚收轉。彼收到即回一收據，有書則即寄，無書則待有方
<pb n="963"/>
寄。款切不可寄定海寧波，煩神之極。<little>（十二月廿一）</little>

<h2>復黃葆戉居士書</h2>
　　前日接手書，不勝感激。此事頗勞閣下清神，不勝歉仄。在對鳧固
不在省費，只期早了此一心願而已。今既不改前議，已令提前趕辦。尚
期閣下過幾日再行調查，為果印也未。若不調查或致說過不究，則又重
閣置矣。至於出後所贈，<le>光</le>實不須，但送太平寺者，令寄一分與<le>光</le>
一閱
而已，無須多也。所問來滬，恐無其日。已過七旬，尚有幾日，安住關
中待死而已。若出則於己有損，於人無益。故只期早往生，不計重向大
眾聚會處行走也。願閣下發菩提心，行方便事。庶可令子福慧日增，大
有成就也。<little>（初九日）</little>
昨將原函，已與對鳧寄去，以慰渴望。

<h2>復寧德晉居士書一</h2>
　　昨由普陀轉來手書，知吾秦尚有發心慕道，修持淨業之人，不勝欣
慰。<le>光</le>在普陀住三十七年，以年老難於應酬，故前年七月下山，擬往香
港。<little>（前二年有弟子屢請、已許之、）</little>友人以泛海遇風，或恐受傷，留住
蘇州閉關。外面一切，俱皆謝絕。閣下既看文鈔，宜依之而行，則決定
會得大利益。切勿因讀大乘經，或遇宗教密等等知識，喜其法門廣大深
妙，與其開示親切高妙，遂捨淨土而修其他法門。則不至徒有種了生死
之因，決難即生得了生死之果矣。何以故，以一切法門，皆須自力修持
到業盡情空時，方可了生死。否則任汝功夫深，見地高，功德大，倘有
一絲一毫煩惱未盡，則仍舊仍是輪迴中人。既在輪迴中，則從迷入悟者
甚少，從迷入迷者甚多。又不知還能遇佛法否。即遇佛法，不遇淨土之
法，則仍舊出苦無期。仗自力則舉世難得一二，仗佛力則萬不漏一。淨
土法門，以自己之信願持名感佛，佛則以誓願攝受。譬如乘輪渡海，非
己力之所可比也。然既欲現生了生死，必須敦倫儘分，閑邪存誠，諸惡
莫作，眾善奉行，真為生死，發菩提心，以深信願，持佛名號。以此自
行，復以此化其父母，兄弟，妻子，鄉黨，親戚，朋友，俾彼等同沾法
潤，同修淨業。則自己之功德更大，而其住生為決定無疑矣。倘或貌示
<pb n="964"/>
慈善，心懷毒惡。則心與佛悖，斷難住生。譬如服藥，不可與相反之藥
同服。若同服之，則殺身可得，愈病莫由矣。今為汝寄書二包，以作自
行化他之據。<le>光</le>已七十有一矣，精神不給，勿常來信。有文鈔嘉言錄之
主，有餘書之助，亦無所欠憾矣。此約真為了生死說。若欲做大通家，
則盡世間之書，皆應讀之。縱能做得大通家，了生脫死，更無望矣。<little>（民
國二十年正月十八日）</little>

<h2>復寧德晉居士書二</h2>
　　手書並二包書，均接到，以後不必寄書來南。南方善信所印之書甚
多，不於無處送，而寄於有處，則為倒置。痳疹秘方，前年所印之達生
福幼合編中，當有其方。以我關中均無其書，故亦不願要來一查。汝既
宿有信心，欲皈依，當認真敦倫儘分，閑邪存誠，諸惡莫作，眾善奉行，
方為真佛弟子。每見學佛者亦有偽為，其實則居心行事，仍然是利欲是
務，依舊是瞞因昧果，欺佛欺人。此種假善人，實為佛門之賊，當深以
為戒。勿道大者不可自欺欺人，即起心動念，亦當以誠為事。果能真誠
不欺，久而久之，必為人所信向。人既信向，則天地鬼神當常護佑，令
其常得吉祥也。況佛菩薩大慈大悲，有不垂慈加被者乎。秦地旱路，彼
此來往不便，殊難與同志者會晤。當尚友古人，及常閱文鈔，嘉言錄，
安士書等，以為師保。日受教訓，自可進德。若假善人，或修外道煉丹
運氣法者，則宜勿與相交，以免受彼傳染。汝既發心皈依，今為汝取法
名為德晉。晉者，進也。若能依佛法以修持，即可現身入聖賢之域，臨
終登極樂之邦，是之謂德晉。然鬚髮菩提心，隨機勸導，則於自修大有
裨益。汝伯母，當常以淨土法門之利益修法告之。令勿學外道之法，及
以念佛求來生福報。俾彼得以往生，實為大孝。須知了生死一事，非同
小可。大禹大聖人也，尚不能令其父不為黃熊。<little>（音乃、平聲、三足？也、
亦有作能字者、然皆讀乃、平聲、）</little>緬想及此，吾人真有莫大之幸。汝之
三弟，亦當隨分隨機而為開導。以後但熟閱文鈔等，不得輒來信，以<le>光</le>
無力支持。文鈔，嘉言錄，即是普為一切專修淨土之總信。若泛學各宗，
則非當機之論。今人若不專修淨土，縱能溧通經藏，徹悟自心。生死到
來，還用不著。何以故，若不念佛求生西方，必須斷盡煩惱惑業，方有
<pb n="965"/>
了生死分。但能通達經論，悟明心性，而煩惑未斷，依舊輪迴。況未能
深明經藏自心者乎。念佛了生死，全仗佛力。由自己真信切願念佛之力，
感佛垂慈接引，故能帶業往生也。汝其志之。又今日有一弟子，言其母
其妻，去年同發瘧疾二三月，因思此病頗厲害，今將治瘧絕妙之方開來，
祈為印送廣傳，實為利人之一端。<little>（二月廿四日燈下）</little>
<h2>治瘧疾神方</h2>
烏梅<little>（兩個）</little>紅棗<little>（兩個）</little>胡豆<little>（一歲一
顆、其人十歲、即寫十顆、
十一歲、即寫十一顆、餘可類推、）</little>
　用白紙一條，寫此三種，折而疊之，於瘧將發之一點鐘前，即半個
時辰，鄉下無鍾，故須說半個時辰，捆於臂乾之中，即手之上，肘之下，
即不發矣。並不要買藥，但寫此三種捆於臂間即已。須分男左女右。捆
時不須與別人說。此方妙極。安士全書後載之，以字過小，恐人不介意，
故不得實益也。

<h2>復寧德晉居士書三</h2>
　　數日前接手書，值代為友人校書，且其友歸期已定，<little>（其人在蘇講四
月初一即去三月底已交代）</little>須按期交代，頗為忙迫，故不暇復。次後相
片到。次後所寄之點心蓮粉到。書中有十二元郵票，悉收到。於十餘日
前，已令再寄十包書，想已收到。汝真不知世務，數千里遠寄食物，彼
此費事費錢，究竟有何所益。只拆此包，亦須好久，點心盒與點心，通
壓破碎。<le>光</le>數十年來，不喜零吃東西，凡有送我之藕粉葛粉，一次皆未
曾沖過，通令大家吃之，以後萬勿以此種事擾我。汝家有飯吃，何得受
區長之職致與群小結怨，貽害後來。今幸因念佛辭職，此系佛啟汝心，
保護汝家，當生感激，實心修持。切不可有名無實，或求虛名，則其益
非淺。當欲提倡，當知身為其本。自己果能敦倫儘分，閑邪存誠，諸惡
莫作，眾善奉行。又以文鈔，嘉言錄，安士全書等，令通文理者看。並
為其說近世念佛之感應。彼飽服韓歐張<little>（橫渠）</little>程朱李<little>（二曲）</little>
之毒者，
由是亦不得不漸漸轉彼邪執，歸心正法也。所重在令一切男女，各人在
各人家中，實行敦倫念佛之道。不得學今之提倡者，先立一大建築之機
關，則所費不貲。問人募錢，人便不甚佩服。況事大非用人料理不可，
<pb n="966"/>
用人則薪水從募中來，便為大礙。<le>光</le>與汝說一最妙之辦法。於村中或自
己有空屋，立一機關，無則或附近之廟或祠堂均可。其借辦之所，牌用
活的，可掛可取。約定一月一次，在此講談淨土修法及與利益。雖不能
拒絕女人，然年紀過輕者，祈勿來聽，免生閑議，或致狂徒因茲生事。
此外汝若無農商專責，如有一二相信人家，欲令女眷通沾法利，當約定
日期請到彼家，為諸女人講演淨土法門。其請之人家，必須有具知識之
男子，方可受請。若唯有女人，或男孩並老漢不能行動者，皆不受請。
此種講演，不許外人來入，唯限於彼請主之家屬，及本家並親眷而止。
到彼家，當設一法位。不必供佛，但以此為佛位。即向位頂一禮，令彼
聽者亦頂一禮。即坐之講說。說畢自己到座前一禮，亦令請者聽者亦作
一禮。不受食，不受供養。如此方無異議。後縱有欲行者，亦必須如此。
其蓮社，當名敦倫蓮社。凡入此社者及演說者，必須要注重敦倫儘分。
而遇父言慈，遇子言孝，兄友弟恭，夫和婦順，主仁僕忠，各各要儘自
己職分。而為父母教訓兒女，實為天下太平之根本。而欲人各儘分，非
認真提倡因果報應，決無實效。汝能如是行，當必有相觀而善者。此外
不可濫攀同門。即彼以同門相訪，亦勿即與彼交涉。以今之假名善人甚
多，若一濫交，必受其累。蓮社序跋，待暇當作以寄來。二令弟處，汝
當先致書於彼，說其代為彼求皈依之所以。先將法名寄去，令彼來函禮
謝，則便可下真實開示。若毫無交待，便去開示，或恐不入，兼於禮節
有所虧。彼若來信，須稱弟子寧□□，法名德□頂禮字樣。此種事，固
不須說，然有不知世務者，欲求皈依，尚不肯用一自屈之字樣，則成輕
法慢人。若許，則彼此均獲過咎。<le>光</le>老矣，不得常來信。與汝所說，再
參酌文鈔中所說，斟酌行之。待後正信錄出書，當寄若干。彼飽服毒藥
者，可以令其完全吐出，以從新做真正儒人。彼程朱等，非徒違背佛法。
完全違背聖人心法。今之廢經，廢倫，廢孝，免恥，殺父，殺母，皆由
彼理學家破斥因果報應，生死輪迴之所致也。彼謂有所為而為善，即是
惡，便止人為善之欣慕心。彼謂人死形既朽滅，神亦飄散，便開人無忌
憚之路。彼實願與佛相反，而大興儒教，而不知儒教由此而得滅亡也，
可不哀哉。然汝學問未廣博，且認真提倡。至於貶駁理學之處，且從緩。
否則或招拘墟者暗禍，不可不知。祈慧察。我一向不計較隨便用紙寫，
<pb n="967"/>
故其紙大小不一。此系過冬糊玻璃之紙，棄之可惜，故於知己者用之。
二弟忠武，法名德恆。人若無恆，不但不能學佛，亦不能做人。能以恆
心恪守倫當道理，以盡為人之分。又以恆心虔修淨土法門，以行自利利
人之道，則為德恆。三弟憲武，法名德復。吾人本心，與佛無二。由迷
昧故，反為眾生。若能力行敦倫儘分之道，並及信願念佛之法，則複本
心源。即所謂唯聖罔念作狂者，今則仍用此心，反而求之，便可複本心
源，克念作聖矣。祈與彼抄而致之。<little>（民廿四月初三）</little>

<h2>復寧德晉居土書四</h2>
　　敦倫蓮社緣起序，湊成八百六十八字。文雖拙樸，義本佛經祖語，
實可依從，了無疑義。須請善書者楷書之。若用半行半草，及帶隸帶篆
等，則只可作悅目之具，非為利人之據也。故凡欲一切人同皆一覽瞭然，
決定用不得行草隸篆等體格也。又須各用正體字，凡俗體，帖體，破體，
均屬輕佻，有礙莊重，亦不宜用。又有寫家，每有寫重，寫落各字，均
不標改，但於末尾註之，亦皆不足為法。以改正則文義顯明，彼只圖好
看，置文義於不顧，此乃大通家之惡習。若多，則點一大點於字上，或
用一△於其字之旁。若脫，則補書於上下相交之處，庶可一目瞭然。又宜
用點句法，俾人人念得成句。若不點句，又逢不聞佛法之人，則殊難領
其文義矣。至於其中所說之義，並其所說之人，多看凈土著述自知。以
精神不給，不能為汝詳錄也。善導，法照，飛錫，慧日，四位大師，皆
秦地唐朝之宏淨土者。欲知其詳，當查看淨土聖賢錄自知。<little>（五月五日）</little>

<h2>復寧德晉居士書五</h2>
　　茲初三日接汝書，知五月初五掛號所寄之敦倫蓮社序，尚未接到，
故不即復，企接到回信來，再復也。今已初九，尚未來信，恐系遺失，
或忘記，幸此次尚留一稿，如未來，祈來函說明，當為抄寄。汝四弟以
幼稚之年，欲求皈依，而其性明敏，若不持之以謙，則不但不得其益，
或致反受其損。古今聰明人多受聰明禍者，以仗己聰明，或慢人侮聖，
或謗佛毀法，或妄生臆見，以期現世之名利，與身後之虛譽耳。不知既
無謙德，則天地鬼神皆惡之，而況於人乎。故每每皆成狂妄之流，或歸
<pb n="968"/>
於奸惡一派耳。若持之以謙，則愈聰明愈有實益。必能窮則獨善，達則
兼善。況能依佛法之淨土法門以自利利人乎。汝兒當名宗心。汝姪當名
宗惠。以能宗主於心於惠，則其田之收穫者，小之則為世間之賢人善人，
大之則為出世間之聖人。是在自己勤耕與否，及耕之則其道，得其最上
之種子與否耳。明道師乃友人真達師之弟子，先亦皈依於<le>光</le>，以<le>光</le>
誓不
收徒，故依友人出家耳。黃涵之忙得要命，不可與彼通信。三餘堂之題
跋，一時絕無其暇。凡演說均有設座之事。但說者立而聽者坐，不但於
儀式不合，而且勞逸各為過分，決不可依，宜各坐以說聽耳。繞佛不能
圍佛饒，但在佛前圍繞，亦與圍佛繞同。朗念默念，兩俱有益。然朗必
不能久，當多主於默，則不至受傷致病耳。南無，舉世皆念納莫，汝何
得要照本音念。念佛功德，無量無邊，不讓念經功德。減壽以求福壽康
寧，何如勸彼念佛吃素，求生西方之為愈乎。前所寄之痳疹方，令一名
醫視之，言其方雖好，又須分別是何病相。若一概用之，亦有不利之時，
故不加入達生編後。現今之宰官身，頗難現。若可以謀生，當以不為官
為第一高著。汝之所說，似乎有理，實則其弊無窮。須有親疏遠近之分，
然後行一體同觀之事，則甚善。若從來不分，則力不暇及，必當視親若
疏，便成禽獸不如之人矣。汝以後說話，要斟酌斟酌。否則得罪誤人，
其禍非小，道理豈可亂說乎。今之廢倫者，謂父女母子，均可自由愛戀，
亦是亂說道理，自以為是之流弊所致。世之亂，由於不知因果報應，生
死輪迴。使真知之，何敢任意妄為，以取生生世世之禍乎。劉伯溫之文，
乃極俗淺之文，雖其說似乎有理，然血盆經乃俗僧偽造，以誘愚俗者。
彼據為佛典，實足以暴其所見之不廣。餘各條，皆強說道理，校彼宋儒
破斥因果輪迴，俾要高明不高明之儒士，同陷於邪見深坑中，莫之或知。
今有正信錄一書，可以專治宋儒之病。宋儒之毒既消，彼劉伯溫者，尚
有可掛齒之價值乎。此書已排好，七月底或中秋後即寄幾包來。此書報
紙四十幾頁，大約須五分上下耳。先印一萬，若欲消宋儒之毒，惟此為
最合機。汝之心念，高之則聖人所立者，尚不滿意。卑之則欲於此極亂
世中，現身救人。皆由不量己力，故有此種知見希望也。明道師後日往
上海，令寄靈峰宗論於汝矣。蘇州經房所無。汝求起法名，開數十諱字，
以後若又有求，則必須又開，<le>光</le>亦無心記汝此種事，又須將已取之法名，
<pb n="969"/>
亦皆開來，庶不至重。<le>光</le>既無門庭，故不作常住想。所有皈依者，除常
有函札，及或有事體相關係外，概不登記。汝以一百元，印一千達生編，
又以十元作與<le>光</le>小資，又以十元作弘化社戒願，下餘盡數刊印嘉言錄，
或留社以送人，或著量以寄雩，汝何不知帳算之若是耶。可知汝說話，
亦有不實在之病。我非責汝此語不實，實恐汝一切處犯此種虛張聲勢之
病。百元之資，除印千本達生編印資寄費外，又除二十元，縱有餘亦無
幾許，尚用得著此種大話乎。我以書送人，亦不敢以大話與人，恐人謂
我有驕矜心。若是他人犯此病，我亦不說。以汝頗似欲躬行實踐者，或
因此便成白圭之玷，故不得不說也。法名作名，有何不可書。初首頁，
謂與二弟取法名，令同沾佛恩法潤，恩德之極，雖天覆地載，亦難喻其
萬一，何好虛之如是耶。此種派頭，唯專制時代，於皇帝前或可用之，
餘處用之，則不成話矣。<little>（六月初九燈下）</little>

<h2>復寧德晉居士書六</h2>
前與明道師書，並與<le>光</le>之款，及後與<le>光</le>之書，均接到。本欲即復
，
以西方公據，彌陀經六方佛後，落去舍利弗於汝意云何，何故名為一切
諸佛所護念經，二十字，幾人屢校，皆未看出，實為業障心眼，令成大
罪過也。現另排三頁板，已印之六千本，皆印割貼之樣子，印出當為寄
來。汝處有二包，凡自存及已送人者，皆一一為之貼好，庶免遺漏經文
之罪。殆後印出寄時，即不再寫信。所言疫災，令大家同在家中念觀世
音菩薩。於早晚到堂中禮拜若干，及念若干句。此外一任行住坐臥，並
做一切事，除作文算帳之用心事外，餘做一切事，均好念。睡時念，宜
心中默念。若衣冠整齊，手口洗漱了，出聲念也好，默念小聲念均好。
若睡下，或初起，衣冠尚未整齊，或洗澡，或抽解，或至不潔之處，心
中默念，亦是一樣有功德。若出聲念，於儀式不合。譬如小兒念母，一
日之中，無時不想念其母也。縱睡眠洗澡抽解之時，豈能令心中完全忘
卻念佛之事。既記得無礙，則心中默念亦無礙也。人雖至愚，無不怕死，
念觀世音可保不染此惡疫。若教一切人一日之中隨便念，則念觀音之聲，
達於田地道路矣。汝只知向菩薩前念，則能可有幾人。又誰能跪念五百
聲。念佛之法，當先立念偈後念名號，第二聲即行圍繞。或地方寬則作
<pb n="970"/>
圓繞，地方窄作直繞。圓繞則從東至南，至西，至北而行。直繞則壁直
走向前，又壁直回頭。然亦須依由東至南至西至北之規矩以回身。切不
可由東至北至西至南，此名逆行有過。迴向之偈，廣大無礙，有何不可。
但跪念五百聲，斷斷不可。以多人不能如此。或久則致病。當此極苦極
惡之世，唯阿彌陀佛，觀世音菩薩為可憑依。普令一切老幼男女，日常
在家念觀世音，管保不遭災禍，多獲禎祥。觀音堂但於早晚去念。此外
隨各人行住坐臥，各自隨便念，實為最方便之道。女兒家從小肯念，後
來出嫁，便無難產之苦。或者受孕即日常念之。若至臨產，須令產婦自
己出聲念觀世音菩薩。旁邊照應的人，同皆大聲幫產婦念。家裡的人在
別室中，也可為產婦念。縱難產將要死了，一念即不久安然而生。切不
可謂裸露不淨，念之恐得罪，不知此系無可奈何，非能恭敬潔淨，而不
肯恭敬潔淨者也。不但無罪過，且令母子同種善根。世人每知守經而不
知達權，致有免苦種善根之法，而不敢用，令其受苦，或送命也。可不
哀哉。臨產萬不可心裡默念，必須出聲。以此時，努力要送兒出，心中
再默念，或致受病。即不受病，而默念之功德，比朗念為弱小。世人舉
重物，必須以聲相助。況此生死頃刻之時，可不盡力以求菩薩加被乎。
<le>光</le>從前不知世之迷信謂產房念不得佛，且念佛之人，不敢到產房。故文
鈔中一未提及。近四五年始知其弊，故常與一切人言之。亦願彼母子同
安樂。亦願彼所生兒女同具正信，同為善人，以故與汝說過。以汝絕無
體貼文義之心慮，致文鈔中說了許多行，住，坐，臥，洗澡，抽解，通
好念佛。汝尚以行止坐時忙時閑時，隨大小默念可乎，為問。知汝只知
跪念為有益，是令多數人不敢發心念也。三障者，即煩惱障，業障，報
障。煩惱即無明，亦名為惑，即是於理不明，<little>（即貪瞋癡也、）</little>妄起各種
不順理之心念。業，即由貪瞋癡煩惱之心所作之殺盜淫等之惡事，故名
為業。其業已成，則將來必定要受各種苦報。三途，途即道也，路也，
相通之義。由有殺盜淫之惡業，故當受地獄餓鬼畜生之三途惡報也。八
難有通有別。通則水旱疾疫等是。別則生在佛前佛後，<little>（一）</little>無想天，
<little>（二）</little>北俱盧洲，<little>（三）</little>世智辯聰，<little>（四
）</little>盲聾喑啞，<little>（五）</little>地獄，
<little>（六）</little>餓鬼，<little>（七）</little>畜生。<little>（八）</little>
此八種，雖苦樂智愚不同，然皆難受
佛化，故併名八難也。<little>（立秋日）</little>
<pb n="971"/>

<h2>復寧德晉居士書七</h2>
手書六元郵票，<little>（交弘化社）</little>俱收到。汝之性喜絡索，已過之不要
緊之事，又何須再說。即如前欲寄月餅，以郵局不寄包裹，又一說再說，
此種廢話，說之做麼。我已令汝不可再寄食品，汝尚如此。春間寄來者，
完全粉碎，秋初又欲寄，豈非自擾擾人。汝初學佛，只可認真念佛。洞
得的也隨他去，洞不得的也隨他去，庶不致擔閣工夫。汝欲得最完善之
詞典，恐得此詞典，便日以尋詞典為事，無暇念佛矣。欲查梵語，當閱
翻譯名義集。<little>（六本）</little>然初心不知其類，亦不易查。即查出，其所釋之文
義，亦恐不能明瞭。欲查數目名相，<little>（從一至十百千萬等名詞）</little>當看教乘
法數，<little>（六本、此簡略而名目多、）</little>及大明三藏法數。<little>（十六本、此所釋
詳明而名目比教乘法數少）</little>欲查佛法歷代通塞事跡大略，當看釋氏稽古
錄。<little>（五本）</little>又丁福保所輯之佛學大詞典。其名相甚博，而於考究殊欠詳
審。大約卅中必有一訛，唯通家方可了別，否則或致由彼致誤。<little>（此依東
洋人之成書而增訂者、用洋碼1234567890皆洋字、不識洋字、便無從下
手、）</little>此一部須十餘元，現不知有無。此數部書，若是通家備而不用，若
或不甚明白，一查即了。汝以全不明白之人，若有此數部書，則成天專
用工夫於查名相矣。是以尚不宜即請也。待其漸染深時再請之，則有益
矣。況且現在南方水災，為千古所未有。而日本又佔東三省，我國極力
抵制日貨，恐惹起全世界之大戰爭。<little>（可怕之極）</little>當此危如壘卵之時世，
只好專心念佛念觀世音，以求默佑。況汝尚有家務，何暇研究此諸書乎。
前數年陝西之災，南方屢為捐輸。今湖北，江西，江蘇，被水所淹之處，
慘不忍聞，亦不忍言，募捐之法，種種不一。曹崧喬<little>（蘇州人亦皈依<le>光</le>）</little>

數年來為陝西所募，當近十萬，通匯交朱子橋。此次政府派彼往江北辦
急賑，蘇州所捐，亦有六七萬元，而各種舊衣，並特縫新冬衣，當有數
萬件，然仍是杯水車薪，莫能遍及。而江堤河圩，坍處甚多，救災民尚
無款遍及，況修堤乎。修堤之款，比救人之款當多數十倍。堤若不修，
一發大水，即成澤國。若修則其款無從而取。天禍中國，此次實為最巨。
此種天災人禍，皆由大家不講因果報應，致成廢經廢倫之世道。人情如
水，禮法如堤，破除禮教，致人反不如禽獸，故成此堤圩通破，洪水橫
<pb n="972"/>
流之世道也。趕快教家屬親朋念佛，以作預防。其不要緊事，且從緩再
進行。<little>（二十年八月廿二日）</little>

<h2>復寧德晉居士書八</h2>
必欲受戒，當於本月十七阿彌陀佛誕日，佛前自誓受戒。先須禮拜
懺悔，隨己工夫閑忙，而定多少時期。至日更須起殷重心，禮拜懺悔，
向佛稟受五戒。在家人衣之有無，均不關緊要。與其僭用，不如不用。
但著長衣，或著僧袍，均無不可。聞城中有韓某者，大開五教大同之教，
其神通廣大，能知人宿因，又能令病人立即痊愈。汝且讓一切人得彼益，
汝千萬不可想得彼益。倘一去親近，必隨彼魔力所誘，以致失正知見，
增邪知見，反以一生能了之資用輪轉於長劫，無有出期也。現今災禍日
亟，須令一切人同念佛及觀音，以預防禍害，及逢凶化吉之備。<little>（廿年十
一月初四日）</little>

<h2>復寧德晉居士書九</h2>
手書備悉，五元收到勿念。所立課程，雜亂無章。早起洗漱已，至
佛前焚香一炷，或三炷，念香贊一遍，香雲蓋菩薩三稱。一心頂禮常住
十方三寶，<little>（三稱三拜、或一稱一拜、）</little>一心頂禮本師釋迦牟尼佛，一心
頂禮阿彌陀佛，一心頂禮觀世音菩薩，一心頂禮大勢至菩薩，一心頂禮
准提菩薩，一心頂禮摩利攴天菩薩，一心頂禮清淨大海眾菩薩。<little>（各三拜、
或一拜畢、念）</little>南無蓮池海會佛菩薩三稱。即念彌陀經一遍，往生咒三
遍。如加准提摩利等亦可。即接念贊佛偈。偈念完，即念南無西方極樂
世界大慈大悲阿彌陀佛。隨即念南無阿彌陀佛，或數百聲，或一千聲，
宜旋繞念，或繞念一半，坐念一半。佛號將完，即歸位。佛號完，即跪
念觀音勢至准提清淨大海眾各三稱。念畢即念發願文。文畢即念三皈依。
畢即禮佛而退。或可早念大悲准提，往生，白衣，摩利攴天，六字等咒，
各一遍，念完。念心經，如課誦中之次序儀式。晚念彌陀經，大懺悔，
念佛等如前。早晚香贊不念亦可。叢林中朔望做功課，則先念香贊，餘
日均不念香贊。此法乃居士中多有好張羅者所立也。叢林做功課，大家
到齊，禮佛三拜，即念<little>（早念南無楞嚴會上佛菩薩、念楞嚴咒、晚念南
<pb n="973"/>
無蓮池海會佛菩薩、念彌陀經、）</little>在家人雖可隨意自立章程，然不可有幾
起幾落之紊亂無章也。夢授經，雖有利益，不必念，以經咒甚多，何須
念此。心經功德極大，何不念。凡修持總以簡略為宜，若所念太多，反
不如專念一種為得也。惟現在人民，無日不在水深火熱中，宜加念觀世
音菩薩若干。或另作一時，或於當課念佛後，接念觀音若干聲。然後各
菩薩或三稱，或各十稱皆可。至於教初發心人，益以簡略為妙。須知念
佛根本道理，是要人生信發願，求生西方，了脫生死。不可只發求世間
富樂，不求生西方。能一心念佛，求生西方，世間災難，亦可消滅。非
念佛不能消滅災難也。觀世音菩薩，接引眾生，往生西方。念觀世音，
亦須先求消除災難。正求往生西方。宜與有緣者說，各各敦倫儘分，閑
邪存誠，諸惡莫作，眾善奉行，志誠念佛及觀世音，或可轉宿業而得不
罹種種天災人禍之苦厄也。又今人奢華，已達極點。秦地素樸實，聞近
來亦染時風。當勉勵家屬，常作逢災難想，庶不至染此惡風。若已染者，
力即改除。小人更須學質樸。汝太不洞事，何可於早晚課誦禮佛時，將
<rubynote t="印光"/>之名，列於佛前而禮之。何不知尊卑聖凡，一至於此。勿道<rubynote t="印光"/>
是
一無知無識之業力凡夫。即古德有佛示生，有菩薩示生者，仍然不能按
本地而列。以既現身為僧，定須列於佛菩薩之後，方為本跡兩顧之道。
汝若心感於<le>光</le>，或可於功課通畢，心中默想，頂禮一拜。則於人情天理，
均可無違。若汝此種安頓，不但汝罪過得不了。亦令<le>光</le>隨汝得罪。則汝
非恭維<le>光</le>，乃毒害<le>光</le>也。汝能志誠念佛，自利利人，即不拜<le>光</le>
，亦何所
欠。<little>（廿一年七月十四日）</little>

<h2>復寧德晉居士書十</h2>
前接來信，言有糖果一匣，粳小米各二昇，作一袋。汝真癡人，數
千里寄此物，豈非無事以自擾擾人乎。米袋至今未來，故今始復。無要
事，來信悉復，汝一人即可，況不止汝一人乎。何可出怨言，以為不可
教乎。何不體諒老弱，不能應酬乎。若如汝所說，則累死也來不及，以
後切勿作此種不知世務之計校，亦勿以食物遠寄。所寄十元收到，以作
印書之用。明道於十月十九丑時死，二十一運龕歸靈巖，二十五遷化。
其人絕無真實修持之勣，以在佛教會數年幫辦，一班不知世務之人，定
<pb n="974"/>
要與彼修塔，擬以土偶作真金像，亦只好任他去。此種俗劣惡派，切勿
傚法。以後無要事，勿來信。現不出關，弘化社事，亦歸<le>光</le>任，則更為
煩瑣矣。<little>（二一年十一月初四日）</little>
臨濟正宗出家。然<le>光</le>以淨土法門為宗，不以禪宗為主。居士問此，
了無關係。<le>光</le>亦無徒，死即了無遺物矣。照片亦無。多拜佛，比拜我好
百千萬倍。近聞一戒煙神方，用方方一尺紅洋布，剪作二十四條。吃煙
時，先以煙籤子插布上頭，下接一碗。點著，布灰落碗中，用開水沖服，
再吃煙。不待廿四條布條吃完，即可斷癮。當令吃煙者試之，果靈，則
煙禍可救也。

<h2>復寧德晉居士書十一</h2>
八德須知十三包，想已收到。接信即函詢上海印經會執事作某價，
彼云照最初價，經四百五十元，郵費廿元。今日即令匯去，不日當有幾
包寄來。凡來當記帳。其函數卷數，當詳為查看。有錯誤，即直與上海
威海衛路七一四號影印宋藏經會執事費範九居士接洽。<little>（范九亦皈依弟
子、法名慧茂、）</little>不得又令<le>光</le>轉。經之樣本，尚未見過。過幾日當令靈巖
山持一函來一看，<little>（靈巖之經、系五百八十三元、此系後增之價、）</little>再為
審察其標列名題，以便檢閱，不致紊亂耳。此款不須著急，明年遲早交
還，或後年交還亦可。但於匯款之先，須來字說明。候<le>光</le>函示，再行匯
寄何所。以<le>光</le>明年遲早出關，當離蘇州，現尚不能定其往何處耳。然總
在南方，不回北方。以年老畏寒，棉衣被等拿不動。棄了又置不起，故
不敢回北耳。<little>（二十三年十月十二七句半鍾今天天陰不看見電燈下書）</little>

<h2>復寧德晉居士書十二</h2>
宋藏，想已寄來若干包矣。今將彼會與<le>光</le>之信，並收據，隨函寄來。
<le>光</le>近來目力更衰。一切筆墨差事，均不能支。已於十三十四日登上海新
申二報，十五登佛學半月刊。以後無極要事，不許來信。作序之事，現
不能看。明年倘稍明點則作，否則置之。現以九華山誌未了，係德森師
料理，又有遠公文鈔，此二書，明年了結，當離蘇他往。當與汝說其所
住，今尚未定。此函收到，即寄回示，言收到即已，不許多說無益之絡
<pb n="975"/>
索話，祈慧察。外筆畫佛像四張，指畫石印佛像廿餘張，以一函遍復等，
包作一包掛號，祈查收。<little>（二十三年十一月十五）</little>

<h2>復寧德晉居士書十三</h2>
十八日接汝書，備悉一切。昨接茂盛德號匯來洋一百元，收到勿念。
汝說許多話，通是無事找事做之話。<le>光</le>不回秦，汝來<le>光</le>就會回。
<le>光</le>若回
秦，蘇州上車，長安北門下車。汝來只為<le>光</le>添麻煩，而來去之費數十元，
置之無用之地，豈不可惜。須知現在時局，究不知若何。當安住家中，
即有風潮，尚有主人。若遠出未歸，則兩處通操無益之心，何苦作此有
損無益之事。至謂住汝家中，不見一人，究與未回何異。<le>光</le>何能住汝家
中乎。普陀，五臺，峨眉志，各寄一部，作一包。坐花誌果，係說因果
之書，亦寄一包。過二三旬，當有惜字單，及勸念佛之書寄來茂盛德號，
汝為報告匯到。<little>（廿四年二月廿日）</little>

<h2>復寧德晉居士書十四</h2>
今日王幼農以陝西匪災籌振，為<le>光</le>寄捐冊十本。<le>光</le>一向不募捐，
況
當此困苦艱難之時，遂以印書款令匯一千元，捐冊寄回。汝請經之款，
已還一百。所餘之款，若現可交，祈送省城五味什字陝西省振務會，交
王幼農居士，為陝南振用。若一時不便，遲早現成，仍交王幼農。若會
散，則交城內西北陳家巷十號彼家中。隨彼作何振款。<little>（二四年二月
廿九）</little>

<h2>復寧德晉居士書十五</h2>
日前接汝書，知以<le>光</le>之款湊成四百，汝亦捐一百，以振災民，欣慰
之至。十七日一弟子以百元交<le>光</le>振災。又將餘人與<le>光</le>之款，湊成
五百，
以匯與幼農，聊盡我心。所言念佛念觀音，均能消災免難，平時宜多念
佛，少念觀音。遇患難，宜專念觀音。以觀音悲心甚切，與此方眾生宿
緣深故。不可見作此說，便謂佛之慈悲，不及觀音。須知觀音乃代佛垂
慈救苦者。即釋迦佛在世時，亦嘗令苦難眾生念觀音，況吾輩凡夫乎。
出關去處定後，當為函示。於此不定行止之時，說之反成搗亂。近來舊
<pb n="976"/>
章全廢，字與書完全不知敬惜。今印單張八萬，為寄一包，祈為分送。
又宜諄諄勸勉，以期各培福祉。<little>（二四年三月二十日）</little>

<h2>復寧德晉居士書十六</h2>
念先人之苦節，當力行其佛化，令一切人悉得了生脫死之利益。俾
吾親之名，標於西方寶蓮之上。比此間碑銘之虛榮，當天地懸殊也。孝
親者，當務其大者。其小者可行可止，不必專以此為志事也。<little>（廿四年十
月）</little>

<h2>復寧德晉居士書十七</h2>
何得說許多空套子話。此種虛浮習氣，非學道人所宜。況於師前說
之，更為不宜。日人以豺虎之心，欲吞吾國。吾國許多人私受日人之賄，
為彼作走狗，致彼之凶勢益大。使無人為彼用，決不至有如此之橫蠻也。
蘇州日有飛機三五隻經過，初曾炸過幾處，近來但經過而已。蘇人逃去
十程之七。然逃之外邊，其苦更甚。不逃者，尚安樂些。<le>光</le>老矣，一步
不能移動。不該死，總不會死。該死則寧受炸死，不以遷移而受此種冤
枉苦。毒乳殺兒，比打胎溺女為多多。惜從古名醫，均未言及。不知者
均歸咎於命，而不知其非命也。凡女人氣性大者，其兒女多死。<little>（生大氣
則死）</little>縱不死，亦多病。<little>（小氣則病）</little>女子從小，就要習其柔和，則終身
受福多矣。否則不但自己多病，兒女多死多病。家道不和，以致衰禍日
現，此實立家立國之基本也。又現今戰爭酷烈之極，為從來所未有。以
後凶器愈精妙，人民愈難生活。無論老幼男女，均當念佛求生西方，庶
不至生生世世受此苛虐。現在國難甚劇，凡一切人，均當一心念南無觀
世音菩薩。以祈戰事速息，人各安生。<le>光</le>於六月廿八，以所作普勸全球
同胞，同念觀音聖號之廣告，寄上海新聞報申報館，令各登十天。七月
初八開仗，報雖出而發送難周，又令漕河涇習勤所印七寸見方單張五十
萬，郵寄各省佛教機關，以戰事停印。此文不獨為戰事，平靖後不妨再
印。達生編後所附，當於平靖後相機而辦。戰事未息，事事不能進行。
勸念觀音廣告，於報裁寄一分，祈展轉普告大眾，則利益大矣。<little>（廿六年
八月初三）</little>
<pb n="977"/>

<h2>復寧德晉居士書十八</h2>
常念恭敬觀世音菩薩，乃常念常恭敬。常字貫下恭敬，何可作朗念
恭敬觀世音菩薩乎。須知南無二字，即是皈依頂禮，恭敬，度我等義。
現上海習勤所，已印二三十萬發往各處。而南京，南通，漢口，無錫，
各有印者。汝印只在秦地分送。一心念佛，無事不辦。而觀音慈悲尋聲
救苦，當此極苦之時，令念觀音，校彼令念佛，尤易生信。以佛之威神，
人多不知。經中於救苦救難之事，絕少發揮。觀音救苦救難之事，則大
乘經中屢屢發揮。如法華經，普門品，楞嚴經，第二十五觀音耳根圓通
章，華嚴經，善財參觀音章，<little>（第二十八參）</little>大悲經，則專說大悲咒，及
觀音救苦之事，悲華經，說觀音因地發願救苦之事，其他經中說者甚多。
因此因緣，世無不知觀音救苦救難者。當此大劫，令上等人<little>（乃上等智
識）</little>念佛則易。下等人<little>（乃下等智識）</little>以經中未曾說及，或不生信，故
令念觀音也。汝何可以佛與菩薩果位神通等校量乎。須知觀音與我世界
有大因緣。乃於無量劫前，久已成佛，號正法明。但以慈悲心重，不離
寂光，<little>（乃佛住處）</little>垂形九界，以行救濟耳。況示跡為阿彌陀佛法王子。
如民眾欲求皇帝恩澤，即向太子求耳。念觀音發願求生西方，亦可滿願。
以彌陀觀音同一度生之事，非有二義也。德恆充渭陽師範教員，而欲<le>光</le>
開示，<little>（了凡四訓、安士全書、令彼常看、）</little>須知吾國之大亂，其根本由
於程朱闢因果輪迥。謂人一死之後，形既朽滅，神亦飄散，縱有地獄剉
斫舂磨之苦，其將何所施。又神已散矣，令誰受生。是無地獄，無輪迥，
作善作惡，均無報應。是阻人為善，任人造惡也。此後理學，皆不敢說
因果輪迥。則善無以勸，惡無以懲。以馴至於大加提倡，實行獸化矣。
須知此之大亂，由程朱闢因果輪迥以開其端。由國家不提倡教育事，致
家庭父母，只教兒女開智識，不與兒女講因果報應，道德仁義。學堂先
生，只知教學做文章，於學聖學賢躬行實踐，一句也不提及。以此種先
生，從少至老，也不知讀書是為學聖學賢。只知道做文章，求功名。及
功名已得，則藉勢欺人，為地方害者，十有八九。為地方益者，但一二
耳。古人云，師者人之模範也。模不模，范不范，為害不小。須知人與
天地，併稱三纔，才者纔能。天不知多高多大，地不知多厚多廣，人以
<pb n="978"/>
五六尺六七十歲之小小東西，何可與不可測量之天地併稱乎。須知天地
雖能生成萬物，若無人以參贊教育，則不成世道。故以人能繼往聖，開
來學，此乃為父為師之責負。若知我為人師，縱我無德感人，亦當自己
一舉一動，皆不失儀。所謂非禮勿視，非禮勿聽，非禮勿言，非禮勿動，
戰戰兢兢，如臨深淵，如履薄冰，唯恐人以我之不肖而效之。則可希聖
希賢，超凡入聖矣。宜多錄幾張，以公有志為人者共閱之。蘇州飛機，
日來三四五六七八次，也不定。有日屢下炸彈，有日不下。有勸<le>光</le>他往
者，<le>光</le>寧被炸死，不願奔跋勞苦死。切勿多說空話，以後不許再來信，
以大家在死裡求生，尚可應酬閑事乎。<little>（廿六年九月十八日）</little>

<h2>復寧德晉居士書十九</h2>
汝信及十元，均接到。當此大劫雖未曾遭，亦宜戰兢惕厲，加力修
持。數年以來，信亦不少。又加所寄各書，並與宋藏。若肯取法，即文
鈔一部，已有餘裕。不肯取法，縱以大藏經，也無所益。二弟不知能依
我所說否。<le>光</le>老矣，目力不給，不能多書，以後切勿來信。亦勿介紹人
皈依。以無目力精神答復也。<little>（廿六年十月）</little>

<h2>復呂智明居士書</h2>
來信何得姓名俱不寫。若寄己家尚可。若令人轉，則有不知誤事之
虞。臨終欲不昏沈，必須平常有真行持。平常泛泛悠悠，臨終何能清白。
朱榮鑫事，若非虛說，決定可以往生。一因其宿有善根。二因全家助念。
助念之事，利益甚大。若不為助念，便成破壞正念。勿道無功夫之人不
能往生。即有功夫之人，由家人破壞，亦不能往生故。當深勸家人同修
淨業，方可不致功敗於垂成。或仍沈淪於生死苦海也。汝兒不敢見女人，
然在家人日日常見女人。若見女人老者作吾母想，長者作吾姊想，幼者
作吾妹想。無論何等女人，皆作此想。久之則見他女人與見已母姊妹無
異矣。又見女人以其美而起邪念，常想此人肚皮裡盡是屎尿。只一張薄
皮包著，似乎好看。若把此皮去了，則無一點好看。女人如是，自己也
如是。未見時作此想，當見時此想現前。久之則邪念自消。若娶妻亦作
此想，不致貪色早夭。否則危險之極。不但尼寺不可去，凡親友家均宜
<pb n="979"/>
不涉嫌疑。<little>（如在密室、及不見人處坐談、）</little>古人嫂叔不親授，非授不得，
以或致有邪念起，故立此為防閑之法。瓜田不納履，恐遠處望見謂摘瓜。
李下不整冠，恐遠處望見謂摘李。正人君子無邪念，尚須如此執著。況
一見女人便起邪念，何可不執著乎。煩惱是妄，何可云不能斷乎。所言
不能斷者，乃系真性。真性在未證前，隨惡緣則成煩惱，而仍不變。隨
善緣淨緣而成菩提，亦不變。譬如真金打做馬桶夜壺，雖日盛糞，而金
性仍然不變。打做佛像菩薩像，雖極其貴重，而金性仍然不變。世間人
各具佛性，而常造惡業，如以金做馬桶夜壺，太不知自重了。若知此義，
誰肯當作馬桶夜壺之下作東西乎。然人爭著做馬桶夜壺。百千萬億中，
或有不肯作馬桶夜壺，一意要作佛像菩薩像，連天帝大王之像亦不肯作
者，蓋甚少甚少也。

<h2>復錢士青居士書一</h2>
日前接令祖功德史，閱之不勝感嘆。凡為民上者皆肯師法，則天下
永久安樂矣。唯有一事，普通人萬不可傚法，效之必致大禍。強弩射潮
而潮退，乃水神感王之德，故潮不復來。無德之人效之，必致水神興怒，
而洪潮湧波，則民居危險之極矣。光緒十二年中秋日，下南五臺山，<little>（在
長安城外、乃觀音現老僧降妖龍而開山者、文鈔後附有碑記、）</little>往北京紅
螺山。未動身前，即聞太原遭洪水災。至九月初至太原，始有人行之小
路，因進城以觀其象。系六七月間，一日起蛟水，在城西傍城南流，勢
甚洶湧。巡撫某登城看，令開炮。打一炮，一打即時水漲幾倍，順城南
流。城門已關，幸未進城。南關為進京大道，街市甚長，沖得房屋樹木
牆垣一無所有，成一片新涂田，平平坦坦，無一人不遭此一炮之劫。而
損失財物，不知有幾萬萬。可知鬼神敬德非畏威。無德之人當此，只宜
領眾懇求，懺悔求勿傷民物為禱。縱令無益，決不至釀成大災也。如再
印時，似宜表明此義。庶不致後之居官者遇此，不諒已德，徒效王威，
以招禍害民也。
居士已六十七，縱壽百年，已去大半。當此歸田無繫累之時，理宜
專修淨業，自行化他。令一切人皆歸不用看之現成故宅，其利非佛莫知。
若潛心於風鑒，縱能利人，也有限的狠，<le>光</le>絕不以此語為然。令祖不依
<pb n="980"/>
填湖之語，其識見高於尋常萬萬。使依之，恐勞民傷財，或致有損無益
也。<le>光</le>於佛法絕無所得。自光緒十九年，至普陀法雨寺住閑寮。至民國
六年，不與外邊人往還。即山上令支筆墨差事，亦不用<rubynote t="印光"/>二字。民國
六年，徐蔚如得三封信，印數千冊送人，名<rubynote t="印光"/>法師信稿。次年又搜得
二十餘篇，名印光法師文鈔，由北京印出。來普陀求皈依，<le>光</le>令皈依諦
閑法師。從此日忙於書札應酬，了無止期矣。居土所看之文鈔，不知是
何年所印之本。恐當時稍閱一二，即已置之，今為寄一部，文雖刺目，
意有可取。祈詳閱而修持之，便可以大展窮達皆可兼善之大議論。續文
鈔只二本，近三百葉左右，比前利人處多，而文字更加蕪穢，大約八月
底可以出書。居士若不嫌蕪穢，至八月底九月初，便無妨親至太平寺，
問德森法師要二三部，以結法緣。<le>光</le>於風鑒，絕未染指。然所見今之自
稱為大通家者，均是指斥前人建築之非，任意改革。實則得吉者少，而
得凶者多。凡醫與風鑒，求<le>光</le>贊揚，<le>光</le>不出一字以應之，恐由我
而誤人
耳。<le>光</le>與彼直說，<le>光</le>若贊揚，須深知其道，並確知閣下之本事則
可。<le>光</le>
不知其道，又不知閣下之本事，何可以他人之表彰者，人云亦云而表彰
之。<le>光</le>雖愚劣，亦不肯冒昧送此人情也。

<h2>復錢士青居士書二</h2>
接大札，不勝欽佩。及閱大著，知武肅王之世德猶存。每羡縉紳家
之世德，唯宋範文正公最久。閱貴家乘，則武肅王之德澤，超過范公遠
甚。竊謂貴集，當名錢武肅王世澤，則更令人景仰矣。<le>光</le>粥飯僧，無為
人師之才之德。但以一人傳虛，竟致聞者不察，誤以為實。閣下既入班
禪之門，又皈依<le>光</le>，則恐兩不適宜。但認真修持，即可得大利益，固不
在皈依與否。今附一函遍復，及藥方，以答厚意。<le>光</le>目力衰極，此來去
之信，仗手眼二鏡，方勉強看復。武肅王事跡，用三鏡略視端緒。若用
三號字，固當以三鏡作數十日之功，必期卒讀也。若不嫌刺目，待八九
月續編文鈔出，祈函向上海北成都路太平寺德森法師處要一部，亦可以
為益世益人，無量恆河沙數之一小沙耳。

<h2>復錢士青居士書三</h2>
<pb n="981"/>
昨接大札，不勝感愧。<le>光</le>之頌，意雖可取，文甚拙樸。閣下譽以闡
明真理，萬古不磨，乃由令祖之德所致也。閣下推令祖之德，一歸於信
佛，亦是闡明真理，萬古不磨。竊謂近來信佛之人，稱揚祖德宗功，絕
未有如此窮源徹底者。此文亦當附於西湖祠徵文冊中，何止貴文集中宜
附已也。<le>光</le>亦擬附於續文鈔頌後，祈令書記另寫郵去，恐有草字，或有
誤認之弊。子陽自大，未知其人，祈為註明，俾閱者咸知法戒。文鈔體
例，凡宜抬頭者，均不抬不空，以祈省紙省費故也。此跋若附，亦歸一
例。
羅鴻濤案，後漢書卷五十四馬援傳，載援告隗囂之語曰，子陽<little>（公
孫述字）</little>井底蛙耳，而妄自尊大。子陽自大之典，當出此。大師傅通經
史，宜無不知之理，當由一時失於記憶，茲敬為補註。

<h2>復<little>（智牧、智聲）</little>二居士書一</h2>
圖書館已有二部藏經，千餘種各宗經典著述。雖圖書貴多，而當此
大劫，殆朝不保夕。如居積薪之上，下已然火。何可泛泛然覽諸經典著
述，而不專心致志於念阿彌陀佛，求生西方，及念觀世音菩薩，以祈逢
凶化吉乎。凡來館閱者，無論何等資格，皆當以此奉勸。俾知此大火宅
外，尚有最極安樂之清淨世界。倘從此生正信心，專志西方，其功德比
深入經藏，徹悟自心，而未斷三界內之惑者，大百千萬億倍。而一班人
士尚不以為懮，而專志於不急之務，可不哀哉。鄭琴樵等各法名，祈為
轉交。<le>光</le>老矣，目力精神均不給，當與彼等說，不得來信，及介紹人皈
依。以無目力支持故也。

<h2>復<little>（智牧、智聲）</little>二居士書二</h2>
當此時世，除念佛念觀音外，別無良法。無論老幼男女皈依，不皈
依均勸念佛念觀音。雖不能吃淨素，當以少吃為主。庶可於危險中無危
險也。世界大戰，世無一人安樂。被人殘殺者固苦。殘殺人者，現在亦
極苦，來生後世欲做犬馬牛羊亦不可得。惜舉世皆是癡人，同以殺人殺
物為志事，而不自知其惡因已種，惡果自相隨而來。此一類可哀孰甚。
祈慧察。
<pb n="982"/>

<h2>復羅智聲居士書一</h2>
手書具悉。放生之款，用於放生之各種零費，只期自己無有他用，
固無所礙。然亦不妨於眾集時，為眾說明。則自他俱可無慮矣。<le>光</le>一向
不主張於佛菩薩誕期，及各朔望好日期放生。此事已成鐵案。捕生者特
為放生者多捕，則買而放者，亦多有因放而捕來耳。然人情多好名，此
各日放生則有名。又人情多以因循了事，若不於此各日放，則便不肯特
為買放矣。<le>光</le>雖為人如此說，究亦只成空談。又生亦不可亂放。放之於
江，則無不可。放之於池，凡害魚之魚亦放其中，是放賊於人民之聚處，
則群魚皆為彼之食料。然欲一一如法，實難做到。是宜極力提倡戒殺吃
素，以為根本解決之法。其於放生略為舉行，以期人各體會放之之意而
已。若儘量放而設法未能合法，則亦只功過不相掩耳。放生之舉，事雖
為生，意實為人。人若止殺，則固用不著此種作為。然人食肉之心愈盛，
不設此舉，久而久之，將舉非洲之野蠻行為，遍行於世。可不預為設法，
令彼嗜殺嗜肉之人，同生反躬自省之誡乎。放生者，但以不忍殺生為念，
不能計及彼之食生物與否。魚多食小魚及小水蟲。若如所論，則放一大
魚，必日殺無數小魚水蟲，則放一以殺多，是放之功少過多也。然穿山
蛇獺，究無幾何。既不能盡生物皆買放，則似宜從緩，庶免閑議。放生
以志誠為彼念佛持咒為本。所有儀式，亦不過表示法相而已。如有其人，
固宜接儀式行。否則但竭誠念佛即已。又凡生欲放，若夏日當宜速行。
倘泥於等齊，按儀式作法，或至久經時刻，有礙生命。居士放生，宜從
省略。若真誠無偽僭之心，即按儀式行，亦非絕不可行。若妄效僧儀，
則成我慢矣。法固圓融，當善用心。在家居士可放蒙山，則此放生儀，
固無所礙。然須絕無僭越之心，深存度生之念方可耳。
按民國二十二年癸酉，鼓山湧泉寺新建放生園落成，大師為撰碑文，
勒石於白雲堂前，於放生之理，已發揮無遺。今福州怡山長慶寺第一山
門放生池，增築圍牆，迨工告竣，而大師年已八秩，力衰目病，不敢再
勞老人筆墨。謹檢老人曩日來諭真跡，指示關於放生要旨六則，勒石池
左，願與現未從事放生者共勉之。<little>（中華民國二十九年歲次庚辰仲春吉日
皈依弟子羅智聲敬識）</little>
<pb n="983"/>

<h2>復羅智聲居士書二</h2>
雞卵吃素之人不可食，以有生機故。即無生機，亦不可食，以有毒
質故也。有謂無雄雞之地，卵無生機，此地甚少。昔一人好食雞蛋，久
則腹中餘毒，生許多雞卵及小雞。諸醫不識其病，張仲景令煮蒜食之，
則吐出許多雞子，及已有毛並無毛之雞。令一生勿再食，食則無法可治。
可知雞卵之禍大矣。
按福州吃素佛弟子，往往患乏滋補，籍口無胚之雞卵，不具生機，
盡可食啖，相習成風，貽誤不鮮，幾等於破戒，故弟子特懇大師開示此
文，宜廣為刊登，庶可警人，弟子羅智聲謹注。

<h2>復羅智聲居士書三</h2>
手書備悉，大病已愈，曷勝欣慰。靈巖山寺，專修淨業，其功課與
平常打七相同，實為江南第一認真行道之處。現今世運危險，無論何人，
均當以志誠念佛念觀音為主。以期消除惡業於目前，往生西方於臨終，
則可謂因禍而得福。否則自茲以後，益難做人。以殺人害人之法，無奇
不有，無處可逃。唯有生西一事，為安身立命，千穩萬當之計。願為一
切人說之，則其利益深且遠矣。所生麟兒，當名宗誠。宗者主也。誠者
真實不虛，即所謂明德也。能宗乎誠，則便可明明德矣。乃性修雙彰，
體用圓顯之義。以此為名，令其顧名思義，以期實有諸己，則可以丕振
家聲，自利利他矣。法名當名契覺。覺即佛性。眾生迷故，不與佛性相
契相合，能契乎覺，即迷消覺著也。此二名如不犯從上祖父之諱，則即
終身用之，不必又另取冠名等也。壽昌經禪師，閩人，生時難產，其祖
於其窗外念金剛經，只念出金剛二字，即安然而生。其祖喜，因為取名
慧經，冠亦不另取名，後出家亦不另取名，此乃明萬曆間高僧。是知女
人臨產，當志誠念南無觀世音菩薩，無一不安然而生者。要出聲念，不
可默念。旁邊照應者，亦出聲念。切不可謂臨產裸露不淨，念之恐獲罪
咎。須知此系性命相關，無可奈何，非平常能恭敬而慢忽不致恭潔者比
也。<le>光</le>前數年絕不說及此事，後屢聞難產殞命，並愚人因家有生產，平
素念佛之人，不敢在家住，須過月餘方歸，謂血腥一沖，前功盡棄，此
<pb n="984"/>
種胡說巴道，誠可憐憫。故近數年常與人說之。依而行者無不應驗，可
知菩薩真大慈悲也。

<h2>復羅智聲居士書四</h2>
世之聰明人，每每欲為千古尊崇之人，卒至學說偏僻，立異樹奇，
以致遺誤後人，為聖道障。在當時則人皆推尊，其學說之毒氣大發，則
知此種學說，實伏禍根於近千年之前耳。程朱闡儒宗，專主於正心誠意，
凡因果報應，生死輪迥，皆謂之為無有。又謂有所為而為善，即非真善。
彼既欲與佛立異，故後之儒者一宗其說。既無因果報應生死輪迥，則善
無以勸，惡無以懲，大家都在迷夢中。以致世風日下，正人日希。及乎
歐風一至，則一切推翻禮教，越理犯分之事，汲汲然提倡，而欲舉世實
行。使程朱不破斥因果輪迥，後儒各各相傳相守，歐風縱烈，誰肯依彼
邪說乎。由是言之，今日之各種惡劇，其禍根實從程朱破斥因果輪迥起。
今欲家庭社會保存古道，當以提倡因果報應，生死輪迥為急務。知因果
輪迥，信因果輪迥，雖庸人亦能誠意正心。不信因果輪迥，雖上等天姿
如程朱者，亦不能完全誠意正心。何以言之，彼由佛學發明聖人心法，
反闢佛。此心意為正耶誠耶，或邪耶偽耶。彼欲與佛立異，將聖人因果
報應之事理皆抹殺。將格物致知說得泛而不切。非彼全不知格煩惱之物，
致本有真知。但不願與佛氣分同，故作此說。其違經畔聖也大矣。此心
此意，皆欲天下後世推尊於己，謂為直接道統者之妄想。使未見歐風之
禍，誰敢說彼之所說，乃有如此之過愆乎。<le>光</le>欲汝等各各提倡因果報應，
生死輪迥，以為挽回世道人心之據，因推本言其近世禍害之所由來。<le>光</le>
作此說，非逞己臆見，妄論古人，實為平心和氣，准理準情之論。恐汝
等或不知致力，故為激發耳

<h2>復羅智聲居士書五</h2>
醫之宏揚淨業，校比餘人為易。倘志在利人，即此便是修行。豈必
須避世長隱，方能修行耶。<le>光</le>之欲長隱者，精神不給，故有此議。非唯
求已利，不願利人也。妻女同修，實為居家學道之懿范。以此風於一鄉
一邑，必有隨而和之者，相繼而作。現今之世，切不可萌出家之想。以
<pb n="985"/>
在家方便，出家則反為滯礙不自在也。

<h2>復李慰農居士書一</h2>
接手書，不勝浩嘆。學說誤人，甚於洪水猛獸。理學先生涉獵佛經，
取其要義而宏儒道。知佛法之高深，恐後世所有聰明人通入佛法。特憑
空造謠以阻之，謂佛說因果報應生死輪迥，乃迷惑愚人之據。吾儒但盡
義儘分，誠意正心而行即已。若有所為而為善，便是私欲，便是求利，
便是惡，便與小人穿箭之心無異。此種語言，似是而非。孔子七十，尚
欲天假數年，欲以學易，以期免於大過。以易明吉凶消長之道，令人趨
吉避凶，以實造乎無吉可趨，無凶可避之地。則所謂明明德而止至善也。
此聖人身分上事，雖大賢尚做不到。所以曾於臨死，方說戰戰兢兢，如
臨深淵，如履薄冰，而今而後，吾知免夫。未到臨死，必須朝惕夕厲，
唯恐其有所差失也。理學所說，是以聖人深深造詣，令一切人同皆如此。
而其能勉力企及於此之法，<little>（即因果報應、生死輪迥等事理）</little>彼完全棄
斥不用。則此種語言，其利益只一二，而其害則罄竹難書矣。以故後世
讀書人，絕不以學聖賢之道為事，而學其文字，遂為機械變詐之助。從
茲傷天害理，損人利己，殺害民物，竊玉偷香之事，皆以為得意，而肆
無忌憚。在昔尚不至太甚，近以歐風東漸，則廢經，廢倫，廢孝，免恥，
犯上，作亂，禍國，殃民之事，均有大力人為之極力提倡。推其禍根，
實由理學破斥因果報應，生死輪迥等，而潛伏之。由千百年來人不注重
此事，<little>（即因果等）</little>縱有少數知者，亦只自心中凜凜，而絕不敢以此公然
提倡。故致歐風一至，如風偃草。使大家通通極其認真於因果報應生死
輪迥等事，則歐風縱厲，如吹鐵人，了不能入矣。
薛靖蘭，亦聰明有宿根之人，得彼竊玉等業緣，尚自得意，以為風
流之雅趣，一見言因果報應等言，遂懷悔莫能及之憾。以是知此等罪過，
半屬自己，半屬理學破其戰兢省察之法，而使然也。幸彼尚知好歹，當
生大慚愧，虔持佛號，為彼所污者迴向。令其消除惡業，增長善根。存
者恪守婦德，死者超生淨土。則自他之淫業消滅，自他之淨業深植矣。
今晨做早課時，坐以念佛，彷佛一裸體女子立於其前，年只十三四歲，
久而始滅，心竊疑之。天明送早飯關門，有封信靠之，隨即拆閱，方悉
<pb n="986"/>
其故。想彼由此而死，特求超度者。以故不避絡索而推本言之。彼既發
心皈依，今為彼取法名為德馨。德即明德，即本源心地。馨即懲忿室欲，
克已復禮。以期本有之真心，不被貪瞋癡等惡妄念所污皂，而常得戒定
慧等功德，以驅除諸妄令其淨盡。則明之功到，而明德遂得大明而全彰
矣。尚須努力修持，勿致始勤終怠。則由此惡因緣，憤發大志，自利利
人，將見生入聖賢之域，沒登如來封疆矣。作佛墮獄，皆此一念。
道院一事，汝等恐未能知其所以，彼令人做好事，及誦經念佛，亦
可取。至云三教一家，<little>（三教是一家、豈無尊卑長幼、）</little>及究竟所重之道，
皆以煉丹運氣為事。誦經念佛等事，彼實借此以聯絡人心。彼所注重者，
煉丹運氣之道。而且極其秘密，雖父子夫妻均不肯與說。且云六祖亂傳
法，以法傳與在家人，以故和尚皆無真法，真法已歸我們。世間外道名
目，雖有百千萬種，究彼所注重之真道，通是煉丹運氣之道。煉丹運氣
亦有好處，亦有壞處。運得好，則身輕體健，延年益壽。至言成仙，則
或有之。言了生死成佛，則是胡說。運得不好，則生瘡生癤，瞎眼聾耳，
亦常有之。又煉丹運氣之道，不過提腎水，降心火。彼特神乎其詞，謂
為坎離交姤，嬰兒奼女交姤。由有此種名詞，正人則亦借此以表示其法。
妄人難免節外生枝。而傳道之時，關於密室，外設巡邏，一師一徒，密
相告語。若是心存邪念，為女人傳道，遂指坎離嬰奼交姤，為實行交姤。
其初未必便是淫女，由彼種種做作，以導其欲。又加誤認與師行淫，乃
屬傳道。可憐幾多無知女人，受此污辱，而猶以為是道。直是罪大惡極
耳。民十一年上海護軍使何豐林之繼母來山，求皈依，<le>光</le>令皈依高人，
彼不肯，<le>光</le>謂彼立一女道院，外雖以三教一家為名，實則以燒煉為事。
而且扶乩均與佛法宗旨不合。彼云未用此工，亦不扶乩。未動身前，與
人言來山求皈依，若不得則被人譏誚。凡師所說，均願依行。乃為取名。
世間何處無好人，何處無壞人，不過彼等最初立法之人，早已立得一容
易作弊之法。致使壞人據此以造業，為可痛可憐耳。
扶乩一事，皆靈鬼依托扶者之智識而為。亦或多由扶者自行造作而
成者。且非全無真仙，殆百千次偶一臨壇耳。至言佛菩薩則全是假冒。
但扶乩者多是勸人為善，縱不真實，因其已掛為善之名，較之公然為惡
者，當勝一籌。又可證明有鬼神禍福等事，令人有所畏懼。所以吾人亦
<pb n="987"/>
不便故意攻擊。奈因其所說，不拘與佛法合不合，<little>（稍知佛法之人扶之、
即能常說淺近相似之佛法、不知佛法之人扶之、則全是胡說巴道）</little>終多
是以魚目為明珠，壞亂佛法，其害甚大。<little>（真知佛法之人、決不附和扶乩、
佛制三皈、即已分明詳切告誡、何況深義）</little>故凡真佛弟子，切不可隨便
贊同。如上所說，是為汝二人說，切不可發表。恐人無知，謂我造謠言
毀謗人，則不唯無益，而且有害。佛法無秘傳，佛令人萬行齊修，毫善
弗遺。而煉丹運氣，乃為切戒。以宗旨與佛法相反。佛令人首先看破此
身。彼令人保護此身為真。彼尚以真得佛之正法為詞，可以悉知其謬妄
也。

<h2>復李慰農居士書二</h2>
智上之函，想已交到。令祖母宿因深厚，故得一勸即行。觀其臨終
景象，頗可用慰汝等。倘頂門後冷之話，不是虛飾，則必可往生。然為
人後者，當常發導親神識得所之心。不得謂親已往生，用不著吾等追薦。
須知凡親沒後，諸眷屬必須至誠念佛。以期未往生即得往生，已往生則
高增品位。此不但有益於親，實則有益於己。以其以親之故，令諸眷屬
種出世之大善根，校比唯為己修持者，功德更為殊勝。以由孝親之心，
致與佛所立之淨業正因相合故也。祈與汝母汝姑汝妻子汝兄弟姊妹說明
此義。則汝祖母之死，即是現身接引汝諸眷屬也。今人多好虛名，不務
實行，每每訃啟粉飾得極好極好，冀人觀之以為榮。而不肯認真念佛，
令親真得了生脫死超凡入聖之實益。並現在眷屬亦皆各各種臨終往生之
因。豈非好名而惡實哉。願汝革矯近世弊，則幸甚幸甚。

<h2>復李慰農居士書三</h2>
冒善甫既有此因緣，當勸其認真念佛，求生西方。以期永離眾苦，
但受諸樂也。若猶不肯發心念佛，求生西方，則民斯為下矣，佛也不能
救。縱此生不即墮地獄，而後一二三四生墮地獄，乃決定無可逃避之事。
人惟未見此苦，又不信佛言及古今載籍，則無從導引。彼幸得親見，真
知實有其事。若無出苦之法，則無可如何。今有淨土一法，如仍不肯修，
其孤負佛天之恩德也，大矣。
<pb n="988"/>

<h2>復李慰農居士書四</h2>
冒善甫七十一歲，發心皈依，亦可謂宿有善根。使宿少栽培，壽不
到七十一即去世，豈不成虛生浪死。一生虛生浪死，倘無遇淨土法門之
機緣，則生生虛生浪死矣。思及此，不禁為善甫幸。而為一切人懼也。
所有開示，祈為轉致。又須力勸認真念佛，則娑婆世界，便可橫超於極
樂世界去矣。

<h2>復李慰農居士書五</h2>
近因校對歷史感應統紀，了無閑暇，以故杜絕一切人事。現三號大
字書冊本，將已排完，此種先印二萬部，每部四本，三百五十餘頁。又
須排一四號小字報紙本，以期青年學子同購閱耳。此書除非不看，看則
皆可獲益。明箴能吃素念佛，當教以恪盡母職。母職維何，即善教兒女，
切勿任性憍慣。世之不肖子女，皆其母不盡母職之所致也。母若賢，一
則秉其氣性，二則觀其作為，此系以身立教者。次則教以為人之道，如
孝弟忠信，禮義廉恥等。又須切切實實示以因果報應。迨讀書時，先將
感應篇陰騭文令其熟讀。畢生每日須念三五遍。再與講其大義，則如鎔
金入於好模中，決無不成好器者。此母教為治平之根本也。世人皆不注
意，故有今日之戰爭現象。以致國運危岌，民不聊生也。<le>光</le>不須為小兒
說法，且為汝夫婦說教小兒法，則小兒自可彷傚儀型，克成正器矣。明
箴法名智范。謂以身為子女之模範，及女眾之模範也。若模不模，范不
范，則其害有不可勝言者。果能顧明箴及智范之義，則何幸如之。樹德
法名宗德。樹義法名宗義。宗，主也，既樹而宗之，如種樹然，已栽之，
又須深為培植，無所搖動，則根基鞏固，自可莖幹端正，枝葉繁茂，果
實充盈矣。待統紀出後，當寄數包於汝，或崔宗淨處，祈分而閱之。又
與明箴所說一番說話，當為一切女眾說之。亦救國救民，不現形跡之一
大事因緣也。

<h2>復李慰農居士書六</h2>
家庭諸事，只可以父母兄弟情分論。不可以我是彼非事理論。兄弟
<pb n="989"/>
不睦，多半由於父母偏愛所起。由偏愛故，事事均須佔便宜。若吃虧之
兄弟，能作退一步想，譬己生於貧家，衣食住皆無有，又當與誰相爭乎。
又父母所留之錢財，父母之兒女得之，比兵匪得之，當好多矣。若兵匪
來搶劫，又有何法能捍禦之。令祖父雖身入黌門，實於聖賢躬行之道，
絕未聞之。尚以為恥，欲報而不得，擬汝代彼報也。使稍回想唯孝友於
兄弟，則當以十餘年訟為恥，不以弟多得為恥也。汝於此理，亦不明瞭，
尚以報復之誌薄弱為憾，亦可概也。須知汝父子兄弟之不睦，實汝祖不
知睦兄弟之感報也。汝既奉佛法，當向根本倫理上看，為汝祖三兄弟念
佛，消彼鬩牆之業。俾彼等同預蓮池海會，同證無生法忍，此實汝報汝
祖之大者。至於汝父，但為彼懺悔，祈其業障消除，善根增長，冥冥中
尚有回轉，既無回轉，而我之心已盡矣。愛子之道，不是姑息。姑息非
愛，乃害也。如芳雖由汝母溺愛，亦由汝絕未分疏其所宜非宜。故一味
仗勢強悍，不受約束。將來出嫁，則又何能克盡婦道。汝既欲彼種善根
以消惡習，今為彼取法名為慧賢。慧賢，即世俗稱贊女人之賢慧也。賢
則孝友恭恪，慧則勸儉柔順，具此德者，人敬之，神護之，生有令名，
死生善道，亦正合彼如芳之名之義。又令後之兒女媳等，繼其懿范，以
作閨閫母儀，以此芳徽，永傳裔世。彼雖強悍，總願人說好，既有願人
說好之心，則不妨於不如法時，稍稍點破。若有宿根，或可轉機。又須
懇求觀世音菩薩，所謂若有眾生多貪瞋癡，常念恭敬觀世音菩薩，即得
離貪瞋癡矣。又凡有大病，皆宜勸其念佛，戒殺吃素，此於醫道甚有關
系。倘肯利人，比他人易於得益。

<h2>復李慰農居士書七</h2>
讀手書，知智范五月臨產，得大病，後以念觀音聖號而愈。且生產
易而兒相端正，菩薩誠可謂大慈悲父母也。湖南一迴迴<little>（迴迴皈依者只
此一家人）</little>馬舜卿，與其妻及子女五六人先皈依過。去年秋間來信，言
其妻前生兩兒尚好，後每生兒血崩可畏。今不久將生，問有何法。<le>光</le>今
彼夫婦同念觀音聖號，信至之次日即生，絕無難產血崩之事。後寄信來
謝，說其所以。須知欲子女賢善，非積德積功，利人利物不可。且勿謂
我無錢財，不能積德利人。須知存好心，說好話，行好事，遇父言慈，
<pb n="990"/>
遇子言孝，遇兄言友，遇弟言恭，凡遇一切人，令各盡己職。又為彼說
善惡因果，生死輪迥，令彼心有所畏懼，則必定改過遷善，以為良善。
又為彼說佛法之利益，令其信奉而修持之。凡遇大病，皆令念佛及念觀
音。凡遇婦女，皆令預念，不至因產受苦及殞命。令彼一切人勿造殺業，
心存慈善，利人利物，即是利已，害人害物，甚於害己，如此種種，豈
要錢財方能辦乎。然家若豐裕，亦宜以錢財作功德。又當為智范說，兒
女之賢善，多半在其母之鈞陶化育。所謂母者，即兒女之模範也。倘只
知其姑息之愛，任性憍慣，即天姿好者，都會學壞，況本不好者乎。此
女人之責任，比男子為獨深重者。汝幸有三子一女，當為祖宗振家聲，
以善教兒女，為兒女積功德，以祈佛天護念也。今為三子取法名為宗道。
道者，天理人情之本然，而為一切諸法之準則者也。若能宗而主之，則
小而一舉一動，大而明明德，止至善，悉皆由此而得。兒雖小，即以此
名之，以期大時顧名思義，必冀名實相副而後已。世亂極矣，不在家庭
教育上著手，則如憑空造樓閣，決定無有成效。欲自己兒女好，須認真
教一切幼年男女，令其知有聖人為人之道，並善惡因果之決定不爽，以
為彼開其茅塞，令成坦道也。祈將此意與智范說之。又宜與一切人說之。
所謂一言而興邦也。

<h2>復冒善甫居士書</h2>
古人云，不為良相，必為良醫，以醫能救人故也。須知佛為大醫王，
能治人身心及生死等病。汝年七十一歲，惜昔年未知佛法之所以然，今
幸知之，亦不必以遲聞為歉。但當認真生信發願，念佛求生西方。切不
可求人天福報。須知佛開念佛法門，唯期一切眾生現生即生淨土。若人
順從佛言以修，必能仗佛慈力往生西方，校比生入大富大貴處尚容易。
何也，以依佛言教，佛必垂慈加被故也。今為汝取法名志錫，謂自己諸
惡莫作，眾善奉行，一心念佛，求生西方。復以此化其家中眷屬，並及
鄉黨朋友，及一切相識之人。俾彼等均知佛所說之念佛法門，使彼等生
死大病，從此生即完全了脫。如詩所謂孝子不匱，永錫爾類。汝能以此
法自行化他，即是彌陀如來之孝子。由已修持，人皆信受，即為錫類普
益也。祈顧名思義，自可親得實益。餘祈詳閱嘉言錄，文鈔自知，故不
<pb n="991"/>
多說。如無，宜備價向報國寺弘化社請之。

<h2>復東海居士書</h2>
淨土法門，以深信願，念佛求生西方。不可發來生及生生世世之願，
有此願，便不能決定往生矣。一切法門，亦有現生即了生死者，然不過
千萬之一二耳，故鬚髮生生世世之願。汝謂盡未來際，帶業往生，此話
殊失淨土宗旨。現生即求佛慈接引，帶業往生。何可云盡未來際乎。行
菩薩道，當以盡未來際為限。現修淨土，何可以盡未來際往生乎。汝雖
看文鈔，猶未知淨土法門之所以然。今為汝寄淨土五經一冊，文鈔一部，
淨土十要一部，淨土聖賢錄一部，飭終津梁一本，閱此各書，凈土法門
之蘊，發揮殆盡矣。今為汝取法名為契海，謂以自己念佛之因心，上契
如來所證之覺海。尚須敦倫儘分，閑邪存誠，諸惡莫作，眾善奉行。當
勸父母兄弟姊妹妻子，並及鄉黨鄰里親戚朋友同修此法，同求往生。三
皈五戒，當看文鈔中所說，於佛前自誓以受，然須一一真實方好。世有
好名之人，事事要冒假名，事事不修實行。不知名為實之賓，實充而名
自著，何可用意邀求。邀求之名，一時或可悅人耳目，後來必受人人唾
罵。凡事以誠為者，決定有好結果。以虛假為者，徒自欺耳。世人尚不
能欺，況佛菩薩乎。凈土法門，不可以金剛經之道理，及禪宗之道理論。
各別論之則有益，混融論之則有損。以汝曾看五十三家注，或有此見，
故為說破。淨土法門，其大無外，等覺菩薩欲成佛果，尚須以十大願王
迴向往生西方。況此下之一切菩薩及學者乎。<le>光</le>老矣，去冬夜於電燈下
校書，目受傷，遂拒絕一切。凡來信，皆云以後永勿來信，來決不復，
以目力不能應酬故也。淨土之要，有五經，十要，聖賢錄，可以備知，
切勿隨今之好高務勝者，求明心見性，及現身成佛，則便可如佛所說者，
悉可親得矣。嘉言錄，一函遍復，尤宜注意。以一切時一切處，均可以
此法，利益一切人也。餘不多說。

<h2>復陳飛青居士書一</h2>
前由張伯岸居士，言及閣下志切利人，欲開道場於濱江，命<le>光</le>作疏，
並商酌辦法，及住持等。知閣下殆乘願而來，普為濱江人士作大導師，
<pb n="992"/>
俾知出世之道，生為三業清凈之人，沒入極樂賢聖之會。但以庸劣，不
敢以一字見瀆。昨化雨師來，言極樂道場，工已圓成，不禁歡喜之至。
又以閣下之函見示，不勝感愧。閣下欲拜高僧為師，當擇道德高超者，
何得謬以<le>光</le>之粥飯庸僧，認作高僧，而欲奉以為師乎。又云，讀文鈔初
編，去年濱江流通處請新印之文鈔百多部，何閣下未之見，今寄一包，
祈查收。又三大士實錄二本，此中多屬禪機語言，不可誤會。闢邪集，
見聞錄，同本二本。闢邪集，不可令無涵養者看，以現在外人勢盛，恐
依此與之相論，或至招禍。見聞錄，則宜設法流通，庶人知因果，不敢
作昧心事。揀魔辨異錄，三十二祖傳各二部，此系清世宗所著，其詞理
之圓妙，如走盤珠，如摩尼寶，令人不勝景仰。<le>光</le>特校正而刊行之。其
因緣具詳序中。但今人固宜專修凈業，方可得其了生脫死之實益。倘不
自量，妄欲學古大人之自力了脫，則恐一誤以成永誤矣。<le>光</le>文鈔，文雖
鄙拙，其意皆遵佛祖成言，絕無杜譔之意。倘不以鄙拙見棄，則固非無
所裨益也。三大士實錄，闢邪集，辨異錄，三十二祖傳，祈自存一分。
一分交倓虛法師。至於皈依之說，祈再斟酌。否則或致皈依之後，知其
唯會喫粥喫飯，則悔無所及。以故<le>光</le>且以友道待閣下，不敢遽作師生論
也。

<h2>復陳飛青居士書二</h2>
手書備悉。但能常念佛，不見<le>光</le>有何所欠。祈決定與家中眷屬同修
淨業，同生西方，是為千生萬劫所難得之因緣也。所欲與<le>光</le>之二百餘圓，
已令在宣講堂，及當地做功德矣。<le>光</le>明年秋間定規隱去，無有定處。隨
意住南北西東，了無定相，以免信札之煩。

<h2>復陳飛青居士書三</h2>
接手書備悉。既必欲以粥飯庸僧為師，雖有高明者亦不肯轉求，是
殆宿世有緣之所致。<le>光</le>固無可無不可。初之不允者，恐居士後來有追悔
之心耳。今為汝取法名為慧海。汝名為瀚，瀚即海之別名。眾生一念，
與佛無二。由迷而未悟，則全智慧德相，成煩惱業苦。心本是一，迷悟
殊則苦樂異矣。是知一念心性，本是智慧功德海。由煩惱障蔽，無智慧
<pb n="993"/>
照了，則全體成煩惱業苦海。今以智慧覺照之，則即煩惱業苦海，成智
慧功德海。故華嚴經云，一切眾生，皆具如來智慧德相，但以妄想執著，
而不證得。若離妄想，則一切智，無礙智，則得現前。是知最初一著，
唯智慧為要。有智慧則全妄即真。無智慧則全真成妄。慧海之義，如是
如是。又在凡夫地，欲得真窮惑盡，亦非易易。而如來欲令一切眾生，
同於現生了生脫死，超凡入聖，特開一信願念佛求生淨土法門。下手易
而成功高。用力少而得效速。以如來之萬德洪名，熏自己之無明業識。
久而久之，習以成性。則潛通佛智，暗合道妙。所謂以果地覺，為因地
心。故得因該果海，果徹因源，法門之妙，莫此為最。<little>（念佛時、攝耳諦
聽、則不至大散一心懇切、則自少昏沈矣）</little>至言持戒，且先守佛兩句略
戒。其戒唯何，曰諸惡莫作，眾善奉行。此兩句包羅一切戒法，了無有
遺。此系如來戒經中語，文昌帝君引而用之於陰騭文，切勿謂原出於陰
騭文也。此兩句泛泛然視之，似無奇特。若在舉心動念處檢點，則能全
守無犯，其人已深入於聖賢之域矣。日課當按自己功夫定。文鈔中與陳
錫周書，列三種，分極忙，半忙，不忙等，自定之。至於持咒誦經，宜
專主誠敬。按<le>光</le>所說之法則看，<little>（文鈔中有其文）</little>則便可消業
障而增福慧。
若隨看隨分別，則便無大功德矣。既皈依佛法，當戒殺護生吃素。即家
屬亦宜令吃素。以吃肉乃結殺業，將來以身命償。忍令所愛之眷屬，罹
此苦果乎。<little>（即以衛生論、蔬食則有益、肉食則有損、）</little>旁人世人，尚須
如是奉勸，況自己之妻子乎。又須令其於夜間同念一點鐘工夫佛，以期
消業障而增福壽。今日之世道，乃患難也道。患難中唯業所系，若能念
佛，即可於冥冥中轉禍為福，逢凶化吉。此為真愛眷屬之最妙計慮也。<little>（靜
坐但默念佛號、切不可用煉丹運氣等工夫、此非佛法、乃葆養身體法）</little>
天下不治，匹夫有責。求其世道荒亂之源，唯是家庭無善教之所釀成也。
凡富貴家子弟，多不成器者，總因憍慣不教之所致也。吾常謂教子為治
平之本，而教女更為要緊。以女幼時常在母邊，幼時受善教，則出嫁定
為賢妻。賢妻即可相成夫德。後來則為賢母。人從幼時受過賢母之熏陶，
必定窮則獨善其身，達則兼善天下矣。世間最大之功德，莫過於善教兒
女。世間最大之罪業，莫過於不教兒女。以兒女賢則有益於國家社會。
不賢則有損於國家社會故也。今之世道，人心陷溺已極，幾於無可救藥。
<pb n="994"/>
幸有如來所說三世因果報應之理事，猶可作挽回之據。吾常曰因果者，
世出世間聖人，平治天下，度脫眾生之大權也。宜內而眷屬，外而知交
及一切人，皆諄諄以因果報應為勸。使人聞之而即兢惕於起心動念處，
則利益大矣。回此功德，以求往生，則品位必高。極樂寺講經，亦必半
參因果事理，庶東北人同獲實益矣。

<h2>復陳飛青居士書四</h2>
接手書，知願心宏大，功夫淳密，不勝欣慰。但祈一心念佛，
不必祈求見<le>光</le>。見與不見，一任因緣。能詳閱文鈔，依之而行，即見<le>光</le>

心，豈不如見面之親切乎。人苦日在煩惱中，尚不知是煩惱，若知是煩
惱，則煩惱便消滅矣。譬如竊賊認做家人，則所有家財悉被彼竊。若知
是賊，彼即逃去。金不煉不純，刀不磨不利。不於煩惱中經歷過，一遇
煩惱之境，便令心神失所。能識得彼無什勢力，其發生勞擾心神者，皆
吾自取。經云，若知我空，誰受謗者，今例之云：「若知無我，煩惱何生。
汝之所譬，甚有道理。古云：「萬境本閑，唯心自鬧，心若不生，境自如
如。功課既做慣了，亦不必改。但須俱以迴向往生為主。念佛宜念六字。
或先念六字，至將畢則念四字。始終念四字，頗不宜。以南無二字，即
皈依，恭敬，頂禮，度我，等義，人每圖快圖多，故多有念四字者。常
聞有人主張專修之益，只令人念四字，發願禮佛，皆云不必，則完全一
門外漢。只知自己做功夫，不知求佛慈悲力。淨土法門，以信願行三法
為宗。彼只在行上講究。而行又去卻禮拜，其行便難十分懇切。久則涉
於悠忽浮泛，祈依文鈔，勿依彼說。彼系自任己見，不依淨土宗旨者。
眾生之心，須用種種善法調治。譬如吃飯，須用菜蔬佐助。唯刻期打七，
可以專持一句佛號。一切經咒，皆不持誦。然亦不可並禮拜發願全廢之。
除打七外，照常持誦，俱無所礙。修行人最怕師心自立。常聞之資性固
好，見識有偏。專念一佛尚可，廢棄禮拜發願等，則大錯大錯。汝不須
閉關，但在家中自修即已。現在兵匪充斥，汝常在家，彼等宵小尚不至
生別種心。汝若常不在家，彼等或至乘隙偷竊，及與搶劫，可慮之至。
倓虛師特為汝留，不計及此，殆亦不甚洞事務。千萬不可離家。在家領
妻室兒女媳孫等同修，其功德更為殊勝多矣。<le>光</le>閱世六十八年，雖所學
<pb n="995"/>
佛法，未能出人之上，至於慮事，似比人稍詳審點。汝既信<le>光</le>，不可師
心自是。只可在家修，千萬不可在極樂寺閉關。即打七，亦不可在極樂
寺，因此時不可按太平世道論。若在太平世道，雖無意外之虞，亦難令
眷屬同種善根。待<le>光</le>閏月到上海，將黃智海所著之彌陀經白話解，寄幾
包來。日間有暇，與眷屬說說，則大家都好生信心，修淨業，以期同生
西方也。臨終之瑞相，不必預為期冀。但平時須念佛相應。臨終自得隨
佛往生即已。

<h2>復霽清居士書</h2>
今日陳鶴年居士來，持汝書及佛學八識之批評，不禁令人長嘆。汝
學佛有年，因錦漢之語，而疑佛經及歷代古德，或有不妥貼處，便成信
道不篤。彼極破八識之三名，謂為有訛，只以動力易之，謂能正佛經歷
來之訛。其好名之心，可謂至極。加以不知羞，無慚愧，亦可謂至極無
加。彼以真如佛性，皆謂之後天物，其不識心性，只知物質，為可憐也。
汝年近七旬，專精念佛，尚恐不及，何暇問及於此。豈後世凡夫所說，
反勝於如來所說，而待彼訂正耶。所言受三皈五戒者，當如徐女士書中
所說佛前自受。今為汝取法名為慧清，謂以智慧，清淨自他之業，令其
生為聖賢之徒，沒登極樂之邦。至於化人之事，隨分隨力而啟迪之，當
以古今人念佛之功效，與彼說之，庶可易於領受。若不注意於此，則誠
可為彼笑具。又汝年已老邁，來日無多，宜將念佛利益，與家眷說。並
及臨終助念之益，破壞之損，照文鈔嘉言錄所說，為彼等說之，令其預
知。庶不至臨終行落井下石之孝。又宜寫一章程，請二三同志為之證明。
俾將死勿破壞正念，以成就正念。死後勿殺生，免添我業累。若不如此，
天地鬼神當必監察。以此糾正俗知俗見，庶可得正念昭彰，隨佛往生也。
所寄批評八識之魔話，代汝焚之，故不寄來。以此種書，即不隨彼轉，
亦令心紛歧，或致生煩惱耳。書此祈慧察。友人閱嘉言錄而疑淨土，此
宿世惡業之所致也。今為一喻，蛆在廁中，樂不可支。苦與彼說廁坑之
外，尚有極清淨開闊之樓臺屋宇，彼能生信否乎。即有好事者，不惜垂
手從廁中取出，用清水香水次第洗之，亦只能成就其速死而已。於彼完
全不得其益，亦猶是也。汝等一介愚夫，自己尚完全不識。<little>（唯大徹大悟
<pb n="996"/>
人、方可謂識得自己者）</little>尚謂諸佛所說，請祖所宏，諸大善知識所倡導
者，不真實，乃騙人之寓言。誠可謂心粗膽大，不懼後來墮拔舌地獄也。
全真成妄，乃約眾生心言。喻如水因風動而成波浪，全水成波。風息則
全波成水矣。全真成妄，返妄則全妄即真。汝之聰明，實為愚癡。

<h2>復玉長居士書</h2>
念佛宜小聲念念，默念念，不可一味大聲著力念。否則必致受病。
當靜心淨念，勿著急念。欲火消眼明，即是消火明眼之妙法。汝皈依佛
法僧三寶，欲為父母求壽，當志誠念佛，或念佛經。何得求灶王，念灶
王經。灶王乃神，去玉皇尚遠得狠。玉皇去羅漢尚遠得狠。羅漢去佛尚
遠得狠。汝真真是糊塗蟲，不念佛號為父母求壽，念灶王經，施灶王經。
灶王經，，乃俗流之人所偽造之經。以佛弟子念此種偽造經，即是邪見。
然汝以誠心，亦不能說無功德，乃露水一樣。念佛功德，則如大江大海。
汝不知念佛，亦可憐可憫也。<le>光</le>老矣，目力精神均不給，以後永不許來
信，來決不復，祈慧察。一函遍復，當詳觀依行，則功德大矣。

<h2>復傅慧江居士書</h2>
接手書，見玉師肖相，不勝今昔之感。<le>光</le>老矣，目力不給。所作頌，
義意不周，字跡無狀，但抒我誠而已。以後無要事，勿來信。學佛之人
作醫師，凡遇重病，均當以消除宿業為主。令彼喫素念佛及念觀音。該
好則決定速好，壽盡則決定善終。不至求生不得，求死不得也。餘詳一
函遍復。

<h2>復楊慎予居士書</h2>
手書備悉。汝父臨終景象尚好，當常為念佛。祈其未往生即得往生，
已往生則高昇蓮品。至於汝之多年荒唐，不生信念，為汝之宿業。亦汝
父母於幼時，未能在倫理因果上，著實教誨耳。中也養不中，纔也養不
纔，故人樂有賢父兄也。今幸知非改過，亦是宿世善根。當於兒女分上
務盡為父之職。則子子孫孫，賢賢相襲，無此種險途陷溺矣。所言禮拜
種種震動，及黑暗中精光流露，皆提神過度所致。以後禮誦，但志誠懇
<pb n="997"/>
切而已，不必過為提神。宜心常向下想，或想在蓮華座上坐。而只想所
坐蓮華，絕不計及自己之身在蓮華上。久之此種虛浮習氣，消滅無有。
以此種現相，多半屬躁妄所致，尚未用工，即欲成就。不知好歹者認做
工夫，則著魔發狂矣。然好境界亦不生喜，惡境界亦不生怖。怖則邪必
乘之，喜則必先失正。汝乃輕狂小子，今日故有此相。合目亦是致病之
本，以後但不他視，切勿合目。平常念佛，決不可過為太急，急則傷氣，
傷氣則或致震動。亦不可過慢，過慢氣接不住，亦致傷氣。行願品，普
門品，金剛經，均宜受持。或日各持一遍，或日持一種，相間輪流。楞
嚴咒，學否均隨意。須知無論誦經持咒，均以恭敬至誠為主。均以普為
四恩三有，法界眾生，迴向西方，則其利大矣。若世間無知之人，事事
為己，則其利益隨心力而下劣矣。譬如一燈，燃百千燈，其燈光明瞭無
減損。若不相燃，其光亦不增大與久。迴向時當知此意。不但為自己父
母恩人如是，即怨家亦如是。方能上契佛心，下結眾緣而解眾怨。汝母
能喫素否，切勿以血肉奉親，為盡孝。割他人之股以行孝，是名大逆，
況殺命乎。自己亦應戒殺喫素。若謂在商場中諸凡不便，此系口腹之心
未忘。若不圖美味，則青茶咸萊一二種，彼豈不許汝辦。所言妄語，不
得一概。若無關緊要，則尚無大過。若有關係，致人誤事，則斷斷不可。
重者既不行，輕者又何為而特行乎。故知名之曰妄，完全是從妄心中發
出故也。汝欲皈依，今為汝取法名為宗慎。慎即存養省察克念之謂。昔
之罔念作狂，今豈不能克念作聖乎。聖狂之心體相同，聖狂之心相心用，
天淵懸殊。所以說惟聖罔念作狂，惟狂克念作聖。孟子謂人皆可以為堯
舜，以堯舜之所以為堯舜，孝弟而已。佛言一切眾生，皆當作佛。譬如
一張素紙，畫個如來，就是如來。畫個乞兒，就是乞兒。當慎之於初，
則不至上孤佛化，下負己靈矣。近世危險萬狀，當勸家人念佛並念觀音，
以作預防之計。至於汝母，當力勸專修淨業，求生西方也。<le>光</le>老矣，精
神不給，不得常來信。常看文鈔，嘉言錄，則用不著寫信請開示。然此
但約修淨土說。若妄想心死不下，要做一個大通家，想於人前宣表自己
智識，則專隨一法師，尚不能滿意，況此數本書乎。竊恐大通家做不到，
並愚夫婦之修持亦廢之，則其結果，有不堪設想者，切宜慎之。

<pb n="998"/>
<h2>復<little>（了凡、冶公）</little>二居士書</h2>
手書及玉嵀師傳，備悉。傳文敘事頗繁，然均無所妨礙。唯天朗及
魔王外道，創立六部禪者，將此人列之傳中。不知者或致以六部禪為高
妙，此人禪氣尚不知。若知，何參透第一，又須二三四五至六乎。一段
以智者暗況，一段以永明明說，以凡濫聖，其罪非小。<le>光</le>恐無知之人，
各各傚尤，則佛法由此而滅矣。不得不與汝說明。<le>光</le>一生不妄譽人，亦
極惡人妄譽己。汝譽玉師作如此說，是率學佛之人作偽也，可不慎哉。
如此報玉師恩，玉師有知，當即痛哭流涕矣。<le>光</le>已七十九，過二十日即
八十，死或在年內，或尚要受幾年罪。<le>光</le>死只許你們認真以淨土法門自
利利他。若為<le>光</le>作贊傳誄等，傳送遐邇，乃系<le>光</le>之怨家。<le>光</le>
一生不受人
之虛譽，以死而無知而虛譽之，是為欺心。<le>光</le>只要彌陀慈父肯垂憐，此
外一不願聞也。

<h2>復熊赫居士書</h2>
過去先亡，日為念佛，求佛接引往生即已。不必取法名。五戒，當
按文鈔第一冊，與徐福賢女士書所說之法，佛前禮拜自誓受。所搭之衣，
按律是五條直條，名縵衣，無一長一短之橫紋。今人多不依法，或搭一
長一短之五衣，或搭二長一短之七衣，皆為違律。在家人即依法縵衣，
亦只禮拜持誦敬禮三寶時可搭，不宜常搭。出家人從前五衣，係窄短的，
如一條大毛巾，常不離身，故名作務衣。今之五衣，與七衣同長大，做
事則不能搭。此古今之殊制也。現在無論何人，均當專修淨業，一心念
佛，求生西方。近以戰事劇烈，當多念觀世音菩薩。今附普勸念觀音文
一張，祈與一切人說之。<le>光</le>老矣，目力精神均不給，兼以日念佛念觀音
及大悲咒，為祝國祝民薦亡等，故無暇多說。

<h2>復宗願居士書</h2>
所記令妻臨終種種景象，足見助念一法，利益大矣。然既知助念之
利益，可不於平時普勸一切人念佛求生西方乎。汝所說若無粉飾，則決
定往生。至於品位，以素無正信，臨終未曾發大菩提心，則當在下品。
且勿謂觀無量壽佛經所說，下品皆是造業眾生。彼平素惡人念佛，則是
<pb n="999"/>
謗佛謗法謗僧。屢勸不信，則身口意均系謗三寶者。及臨終怕死，聞生
西方之利益，始生信，決定在下品中。然生下品，比生天作天帝天王，
尚高超無量無邊倍。業已超凡入聖，又何歉乎。今人多喜虛張，此事切
不可作假。作假於亡人有損，於自己有以凡濫聖之罪。當以此語轉告社
友，務修實行，是真佛子。否則便是魔眷。癆病多由平素濫行房事所得，
以致短命而死。然於死時得生信心及助念力，乃以業因緣成善因緣也。
今將壽康寶鑒，飭終津梁，了凡四訓，凈土聖賢錄，各寄一部，並求子
疏，求子三要，祈詳閱之。庶不致後來兒女，遭此慘死矣。

<h2>復羅鏗瑞居士書一</h2>
金剛經宗泐本，頗穩妥。石天基本，自詡甚好，實則違經義處，不
一而足。心經南京有五家註一本，可以令一切人看。請金剛經註者，唯
欲解義也，金剛經之義，非至誠受持讀誦，縱令解了文義，亦如雲霧遮
日，莫見真相。奈世人只知解義為貴，不知真益在恭敬專精受持中也。彼
十七人同願皈依，今為各取法名，列於名單。當與彼等說，既發心皈依，
須依佛法修持。凡外道之煉丹運氣等法，當屏棄之。若猶依彼外道之法
修習，則成佛教罪人。譬如國民投彼寇盜。煉丹運氣，非無好處，乃養
身之法耳。彼等謂此為佛法真傳，反謂佛法不如彼法，是以無知之人，
便認外道煉丹運氣為佛法。誤人之罪，實超過養身之好處百千萬倍。故
不得不為說破，免彼等以好心而得謗法壞法之果也。現今人民皆在水深
火熱中，當以念佛念觀音為預防之策。令嚴之為人，於末世洵不多見，
足以風世。郭智勖之紀略，當為筆削，以<le>光</le>文行。但近今頗煩瑣，不暇
及，待後有暇，為之屬筆。人子揚親之德，須注重躬行。自己果能立德
行仁，則人自尊其親為懿德之士。否則人必謂懿德之士，當有令嗣，子
既不似，意者或有隱惡故致然也。所謂榮親，唯在自己躬行。不在文字
語言。然無文字語言，則莫能令人興起。故<le>光</le>亦允與汝父作紀念耳。宜
以此教一切為人子者，則利益大矣。
蒙山照文念，並無甚秘密。至於結印，叢林中亦是敷演，實未按實
義結也。故不必結印。

<pb n="1000"/>
<h2>復羅鏗端居士書二</h2>
受戒一事，當以至誠懺悔為主。佛前自受，<le>光</le>代為證明。然其要，
在於起心動念處省察。能如是省察，自可諸惡莫作，眾善奉行。倘不在
此處省察，則雖受戒而仍是常犯戒者。八月間各書，當可逐漸寄來。現
今世道人心，陷溺已極。非認真提倡因果報應，及家庭教育，決無實益。
家庭教育，尤須注重因果報應。此聖賢佛菩薩平治天下度脫眾生之大權
也。當今修持，唯淨業最為第一。切勿聞禪之奧妙，教之淵深，密之奇
特，而為之轉移。令如來普度眾生之道，因此見異思遷而失之。致自己
仍然在此娑婆世界，作生死輪迴中人，可悲可痛。必專修淨行，即生了
辦，庶可不虛此生此遇矣。打七一事，宜依禪門日誦之章程，節其繁
文，專注念佛，則利益大矣。八關齋，以過中不食為體。今人體弱多
病，而且打七念佛，乃精進行道，非息心坐禪者可比，似不必執著。否
則或恐受病。又南方打七，喫點心度數過多。不但不能心歸一致，且令
食不易消。當以多食為戒，兩粥兩飯斯可矣。所言先日持八關齋，亦非
確論。先日持，豈七中不宜持乎。須知念佛一法，事理甚深。吾人量力
而為，不須強人以難，致人無奮發之思，則為得之。天下事，理有定而
法隨機，目可更而綱不改，乃可望其有成焉。墨守成規，妄立新章，皆
難收效。祈善裁度之，庶可親獲三昧矣。

<h2>復慧清居士書</h2>
汝年已到古稀，兼以教學為<little>（糊）</little>口，尚狂心不歇，欲研究楞嚴禪
宗，欲得有禪有淨之令名，汝真可謂不到黃泉不死心者。<little>（世俗云、不到
黃河不死心、乃巧以黃河代黃泉耳、若到黃泉、即不肯死心、也只得死
心而已、）</little>今之邪知謬見者，遍滿世界，誰能有此精神，與伊辯論乎。八
識之批判，既知是非，何得復送人乎。今之知識各有所宗，汝且熟閱淨
土各書，以古為師，庶不致迷。若親近時髦知識，或有迷而不知其迷者。
要解一書，汝尚不滿意，謂其學問不及蓮池。然古人所證，吾人何敢妄
擬。若論要解之義理扼要，實為千古所未有。藏經院有淨土十要，寶王
論亦在內，何得又謂求之不得。開蒙之注，可有可無。通公之學，乃有
通不通處。楞嚴古注，其多無數，何須看彼開蒙。開蒙亦系鈔錄前人之
<pb n="1001"/>
文，而彼尚安頓不次第。試看文鈔中與萬壽寺寂山和尚書，可以意知。
欲看楞嚴大意，須推文句，註釋詳細，則唯指掌。汝年已近七十，淨土
法門，尚未明白。癡心妄想，尚欲研究楞嚴，又欲知禪宗滋味。禪宗滋
味，勿道不知，即知亦不名有禪。汝何不看<le>光</le>之淨土決疑論，及宗教不
宜混濫論乎。汝欲得有禪，必須要做夢，否則不會有禪。心之所在，即
在求之不可得處。此於能親見固為大幸，否則一心念佛，念到極處，自
可即知。即不知，得生西方，何愁不知。汝欲人指一定所在，則是癡人
膠柱鼓瑟也。汝完全無有禪門氣分，妄謂古人將心與汝安等語為籠侗，
不懼墮謗法之罪乎。此系古人用心參究至極，故於一言之下，親見本來。
如人飲水，冷暖自知。汝以卜度思量之心，領會文字皮面，宜其謂籠侗
不親切分明也。純想即飛，謂其上昇也。何得妄謂心在頂上，真是外道
知見，胡說巴道。感應彙編所引之經，未曾校勘，然大義謂天神鑒察，
不相遠離，亦不必死執其分寸也。心如止水明鏡，約本體而言。明鏡非
臺，則聖凡情盡，能所兩亡。汝只作恐人執著，其錯奚啻萬里。金剛旁
注，乃外道所說，汝當作佛法，可嘆孰甚。求的即是心，然須識得此心
方好。否則不但求的即是心，即放的又何嘗不是心。即行殺盜淫的，又
何嘗不是心。汝可謂多知多解，但於此中，不知何所歸趣而得受用耳。
汝且死心認真念佛，勿作此種善能分別法義之大通家。則可不虛此生不
虛此遇矣。否則生死到來，依舊隨業受報。再想遇見淨土法門，恐無此
儌悻也。

<h2>復胡宅梵居士書一</h2>
觀來書，可謂發大菩提心，以期自他俱利者。然曰自利心淡，利他
心切，亦有語病。不能自利，斷不能大利於他，二者當以不分親疏為是。
然利他正一願而已，自利則必須竭盡心力。則自利一邊，何可以淡，而
妄學大菩薩身分也。黃涵之彌陀經白話解，<little>（此時為寧紹臺道，尚未皈
依、）</little>將所引餘處經文，不先出經之本文，即以白話說之，實為一大欠憾。
當時<le>光</le>頗不以為然，然未為說其不可。十八年彼又著佛學大意，<little>（約二百
頁）</little>朝暮課誦白話，<little>（約二百多頁）</little>亦如此。<le>光</le>
令先出經原文，下再用白
話注之。則經文可為根據，白話但為解義，為有利益。實則但用明顯文
<pb n="1002"/>
話，方為合機，固不宜專效近日學堂之章程也。彼先甚著急，欲即排，
因此永不提及，<le>光</le>亦永不過問。蓋畏其費事而停止耳。閣下既得弘一法
師為師，又得胡寄塵為之校閱，又祈范古農為之校閱，何又令寄<le>光</le>乎。
<le>光</le>年止七二，而精力目力均不給。所有外面寄來之件，均原件寄回，以
自顧不暇，何能為人效勞乎。此書未曾見過，聞古農於去冬回家，已辭
佛學書局之職。而有關緊要之書籍，在家中猶稍為料理耳。祈千萬勿又
寄來，<le>光</le>實無精神應酬外事。況尚有未了之事，欲求人代而不可得，實
為焦灼之至。現今戰事如此激烈，全國人民均難安心，日間唯持大悲咒，
稱觀音名，以求三寶加被息戰而已。<little>（此指廿一年之滬戰而言編者注）</little>

<h2>復胡宅梵居士書二</h2>
戰事之息，乃中國百千萬緇素善士，懇切祈禱之所感。<le>光</le>不過百千
萬中之一數耳。若曰系我之誠感，則成盜名掠美，無功冒充，<le>光</le>豈肯受
此稱譽乎。禮云擬人必於其倫。居士謂古佛再來無疑，是以佛為凡夫，
以凡夫為佛。則比歸功於<le>光</le>之失，更大無量倍矣。汝我有緣，當以真實
情意相待。若作此說，彼此均有罪咎矣。彌陀經，為淨土法門之根本法
門。行願品，雖廣大深妙，究非淨土法門之根本法源。故宜二經同念，
斷不可只念行願，不念彌陀。只念彌陀，不念行願則可。只念行願，不
念彌陀則不可。彌陀經為朝暮課誦，或多念亦可。斷不可絕不念彌陀經，
而專念行願品，以成忘本之修持也。二經固無高下，而對於淨土行人，
卻有親疏。是不得與諸大乘經作一例論也。十大願王所說之益，係舉其
勝者，將謂彌陀經所得之益，不能如是乎。若作此說，在勸導一邊，亦
可作據。在體道明宗一邊，未免隨語生解。眾生生者，皆是阿鞞跋致，
阿鞞跋致之人，固能隨類化身者。居士如此論彌陀經，為<le>光</le>所未曾聞見
者。此種閑議論，何若不開口為有益乎。

<h2>復胡宅梵居士書三</h2>
手書備悉。既欲利人，當依經文。無量壽經，何可作大阿彌陀經。
大藏中，原有吳譯之阿彌陀經，又有宋王龍舒所校之大阿彌陀經。若作
大阿彌陀經，則令人不知究為何經。名字萬不可改，改則久迷其原。居
<pb n="1003"/>
士序中，稍有不圓滿處，僭為改竄。無量壽經義疏，乃隋之慧遠所著。
居士以為晉之遠公。小說每以回名。吾人解經，自有成規，何得反效小
說之用回乎。竊謂以白話解，須先列經文，後再以白話簡略注之。凡不
關緊要之閑字，概不用，既明瞭又不枝蔓。每見有白話不幾個字，便弄
成十數字，反費事。若完全把經文編做白話，萬萬不可。何以故，以久
則不得其要，而失本源故。<le>光</le>老矣，目力不給，已於二十二年冬登新申
報<little>（按即新聞報申報）</little>半月刊，拒絕一切信札差事。序文不能作，以無
精力目力，非不願為經效勞也。即此來往信，乃以手眼二鏡強勉從事。
若用其一，尚不能見。當憫<le>光</le>老而業重障深，不以見怪，則幸甚。以白
話解用譯字，未免有僭譯經之過，不可不慎。凡說話須按事實，汝之推
尊於<le>光</le>，何異以平民稱皇帝，欲不累我以凡濫聖之愆，何可得乎切戒切
戒。

<h2>復岳明壽居士書</h2>
手書備悉。前去二年之信，以無緊要，故不復。今水鄧裴楊四位均
蒞蘭辦公，提倡念佛，實為甘地之幸。甘地佛法，久已絕響，近數年來，
漸漸興復。楊漢公極力提倡，惜隴右樂善書局，大院住兵，彼住小院中，
殊為不便。又有郭漢儒，柯慧愍，皆頗真實修持。前年火藥局炸之日，
一弟子李仙濤之煙廠中人，通往明水樓看戲，只副經理之子一人在廠。
馬昆山廠中，全廠去完，無有一人。藥局一炸，幾條街通崩塌盡淨。仙
濤廠經理之子所住之屋，一無所損。昆山廠中供佛一間，一無所損，玻
璃均未破裂。仙濤雖有信心，尚未極力修持。昆山因仙濤之勸，始皈依，
未至一年。此事實可以發起地方之信心。何鴻吉在甘穀，亦頗提倡，三
年前虎疫，不入其境。鄭哲侯於六十歲前，與佛法為怨家，六十歲見<le>光</le>
文鈔，遂生信心，吃素念佛，今在平涼極力提倡。秦安鄧堯臣，李文湛
等，均各提倡。世亂已極，民不聊生，夙有正知正見者，皆知佛所說之
三世因果，六道輪迴之理事，真實不謬。咸欲出此五濁，登彼九蓮，故
一聞佛化，翕然順從。今又得水鄧裴楊四位提倡，將見佛法大興，人心
向善，禮讓興而干戈息，淨社啟而國運昌，可預卜矣。<le>光</le>老矣，目力精
神均不給，不能詳為開示，今為各寄甲乙兩包經書。甲包系淨土五經，<little>（一
<pb n="1004"/>
本）</little>此為淨土法門之根本，宜常受持。淨土十要，<little>（一部五本）</little>此為淨土
法門最切要之著述。印光文鈔，<little>（一部四本或作二本）</little>此為最淺近，最契
時機之書。詳閱此書，則淨土法門之大意，便可悉知。乙包嘉言錄，<little>（一
本）</little>此系文鈔中摘錄要義，分門別類，看時最省心力。淨土聖賢錄，<little>（三
本）</little>古今念佛往生事跡。了凡四訓，<little>（一本）</little>此書文理精微周到，一切人
均當熟讀。佛學救劫編，<little>（二本）</little>此取佛經以淺近之因果輔之，以期人心
向善。歷史統紀，<little>（二本）</little>此取二十四史因果報應之事跡，令人以古為鑒。
此書一部，有兩部之用，前有目錄，又一分類表。如孝凡全書中孝子，
均按書卷數頁數列之，不孝弟不恭等共二十四類，如欲取材，即可向某
類中查，按卷頁即可立見。此包稍欠，附各單張在中。水鄧裴楊及汝，
人各二包，共十包。外有觀音靈感錄，嘉言錄，歧路指歸，物猶如此，
皆大歡喜五種，各二包。<little>（此或無、則令寄初機先導）</little>以為倡導之助，共
二十包。祈查收。待通收齊，及木魚箱亦收到，宜寫一明片，報各書件
均收到，<little>（此系防弊之法）</little>不必多說。以目力不給，看頗吃力。木魚不好
寄，非做一木箱不可。不則路上亂丟，到則只可燒火，因令買四個。以
後此種東西宜省辦，此種比經書郵寄多許多手續。祈以此信與彼四人皆
看之。學佛之人，務實為本，不必用空套子話見寄。

<h2>復周子秀居士書</h2>
接手書，不勝感愧。所言放生會之辦法，足見慈心毅力。必須借此
以普勸一切人戒殺護生，吃素念佛，方為大放生。並自己同倫，通皆放
之於蓮池法海中，俾永離生死苦，常享真常樂，方為放生之一大結果耳。
初七日與伯遒書，並寄四包文鈔，當已收到。所言晉蘇先生之道德工夫，
不禁令人神往。雖然彼固以丹法為事者。觀其自敘，謂得某先生之秘傳。
而某先生為上承六祖傳法與俗人之真正法脈，此語乃一切外道之普通話。
晉君倘真得佛法之實益，決不作此掩耳盜鈴之語。閣下謂為誘引初機，
然則除以煉丹性命雙修外，便不能令初機入道耶。彼所修持，多主於佛
法，所提倡，多悖於佛法，是尚得為心口如一，言行相應之盛德君子乎。
至復伍廷芳之結語，閣下以為明心工夫之證，實則借禪宗言句作護身符，
而猶未得其禪宗。實為不知大徹大悟，是悟不是證。勿道悟則虛空粉碎，
<pb n="1005"/>
人法兩忘，聖佛仙秩庸晉蘇，均歸於無何有之鄉。即令證得虛空粉碎，
人法雙忘之理，仍聖佛仙秩庸晉蘇覿體全彰，不相混濫。況悟則猶是生
死凡夫，證則方可出離輪迴。今人誰是悟者，況證乎。此如來所以大開
淨土法門，普令一切眾生，同於現生了生脫死也。<le>光</le>昔受韓歐程朱之毒，
而毀謗佛法者。晉蘇乃借佛法張其丹家之門庭。又恐或不得實益，而密
默依佛法修持，以自防其或失。校跡則晉蘇勝<le>光</le>多矣。然<le>光</le>既知
佛法，
決不作陰奉行而陽排斥之語。晉蘇謂得六祖法傳白衣之秘傳，此語直掃
滅六祖以後之諸大祖師。此其心，固不如<le>光</le>之直率無偽也。雖然，人各
有所好，<le>光</le>豈強人以從我乎。但以有緣，不妨略一評論。如謂不然，請
君大張彼道，遍佈天下，亦所深願而樂聞也。

<h2>復周志誠居士書一</h2>
凡修行人，當在自己家中修，不必定到林中修。若皆到林中修，何
有此大屋可容，人多則林中繳用多，諸人奔走辛苦，家中諸事，或有顧
不到處，所有居士林，淨業社，不過作一提倡之機關耳。每月或一次二
次，禮佛人多難容，宜分男女日期。禮佛後講演佛經一二時，即令其回
家。庶不至外人懷妒忌造謠言耳。至於修持法門，固無高下，禪律密淨，
皆是了生死之大法。然末世眾生分上論，則非修淨土法門，決難現生了
脫。以餘法門，皆仗自力。淨土法門，兼仗佛力。佛力自力，奚啻天淵
懸殊。不知此義，妄效大力量人之修法，殊難得其實益。以故禪宗百丈
禪師，謂修行以念佛為穩當。而祈禱病僧，化送亡僧，皆以往生為事。
從知西方極樂世界，為一切上聖下凡，修佛道者之歸宿處也。華嚴經普
賢行願品，盡華藏世界海諸法身大士，以十大願王功德，迴向往生西方
極樂世界，以期圓滿佛果。況末世眾生，根機陋劣者乎。禪宗功夫，雖
到大徹大悟地位，以煩惑未斷，猶不能即生了脫。五祖戒再為東坡，草
堂清復作魯公，是為前鑒。<little>（五祖、寺名、戒、即師戒、人名、師戒曾作
五祖寺住持、故稱五祖戒、乃雲門法孫大覺璉國師法祖、見地高超、門
庭高峻、學者多畏懼不敢親近、死後做蘇東坡、大有證據、草堂、寺名、
清、人名、曾魯公名公亮、乃草堂清後身、五十七拜相、封魯國公、亦
大有證據）</little>觀此可知仗自力了生死之難。禪宗每云明心見性，見性成佛，
<pb n="1006"/>
明心見性，乃大徹大悟也。言見性成佛者，以親見自性天真之佛，名為
成佛，乃理即佛與名字佛也。非福慧圓滿之究竟佛也。此人雖悟到極處，
親見佛性，仍是凡夫，不是聖人。若能廣修六度，於一切境緣，對治煩
惱習氣，令其清淨無餘，則可了生脫死，超出三界之外，不在六道之中
矣。佛世此種人甚多，唐宋尚有，今則大徹大悟尚不易得，況煩惱淨盡
者乎。密宗現身成佛，或云即生成佛，此與禪宗見性成佛之話相同，皆
稱其工夫湛深之謂，不可認做真能現身成佛。須知現身成佛，唯釋迦牟
尼佛一人也。此外即古佛示現，亦無現身成佛之事。無知之人，每每錯
認，其失大矣。在家近事男女，以老實念佛為本。居士信佛有年，想修
持定有把握矣。切勿以凈土法門，看作等閑。並祈轉令貴地信佛男女努
力修持，一心念佛。則為最合時機也。

<h2>復周志誠居士書二</h2>
去年居士遠聞虛名，千里而來。<le>光</le>乃無知無識粥飯僧，道德修持毫
無，只會念幾句佛，何能作人之師。來意虔誠，不得不略談顯宗究竟大
法也。昨接來信，知汝全家念佛，須知十方佛土，必須到此念佛地位，
方可往生。博地凡夫障深慧淺，善根微薄，壽命短促，欲仗自力豎出三
界，譬如沙子一粒，入水即沈。若以數萬斤大石裝於船中，石雖重大，
因有船載，可以不沈。可見自力佛力之難易。念佛法門，全仗佛力。欲
了生死，即須念佛。橫超三界，接引往生。圓通章云：「都攝六根，凈念
相繼，入三摩地，斯為第一。居士宿根深厚，諒明此理。<le>光</le>年老矣，目
力盲瞽，小字難書，以後勿再來信。尚祈自求精進。<little>（廿五年五月六日）</little>

<h2>復蔣德澤居士書</h2>
今幸因病，而禮佛以瘳。由外道而復入佛道，非宿有善根，何能如
此。當生大感激，生大慚愧。慚愧心生，邪僻心滅。慚愧為入道之初步。
既欲學佛，當極力敦倫儘分，閑邪存誠，諸惡莫作，眾善奉行。以為世
間賢人善人，以立其基。良以佛以三皈五戒十善，教一切四眾。若不敦
倫等，則凡三皈五戒之氣分也無，便是儒釋二教之罪人。縱有修持，其
利益由於心不善，而反小之小矣。今為汝取法名為德澤，謂以自利利他
<pb n="1007"/>
之大菩提心，修持淨業，自行化他。俾一切相識，同沾佛恩，故名德澤。
汝母年高，當勸其生信發願，常念佛號，求生西方。不能看經書，當為
說淨土之景象，修持之方法。俾現生即出生死，是為大孝尊親。於妻室
當相敬如賓，不可以忘身徇欲，此意當與彼說之，彼此同注重於保身廣
嗣。則自無致疾夭折，不能齊眉偕老之虞。兒女當從小則善教，否則後
來或入歧途，則是自滅自宗矣。今為汝寄淨土十要，佛學救劫編，初機
先導，<little>（此中有治麻瘋方、）</little>正信錄，文鈔，嘉言錄，壽康寶鑒等書。凡
修持保身之法，則已具足無欠。但認真修持即可矣。至於從前所受外道
之煉丹運氣法，當丟之乾淨。須知此系保身法，非了生死法。以清心寡
欲保身，有益無損。以煉丹運氣保身，用之適宜，則可延年益壽，身體
強健，用之不善，則瞎眼聾耳，生癤生瘡。近來同善社中人，多有身麻
木而心癡呆者。切勿以有小益，而猶不肯置之也。<le>光</le>老矣，目力精神功
夫均不給，不得常來信。以有文鈔十要，救劫等書，固無須乎函詢也。
若欲做大通家，則非函詢所能辦到。大通家極不易做。即做到，而了生
死一事，亦以大通而不能現生即得矣。

<h2>復莊炳火居士書</h2>
莊炳火，法名慧炬，謂以佛法之智慧炬火，破除自他一切愚癡黑暗。
俾得大家同出黑暗鬼窟，同到正大光明，無上佛道中。如以一炬然百千
炬，炬炬相然，永傳無盡。六十老人，正好提倡。須知了生脫死之法，
唯佛法為然。而一切法門，皆須斷盡煩惱惑業，方可了脫，倘有一絲毫
煩惑未盡，依舊還在生死之中，以其唯仗自力，故其得益，甚難甚難。
唯念佛一法，全仗佛力。但有真信切願，無一不往生西方者。既生西方，
自無生死可得。此之法門，為佛法中最易修而最易成之法門。汝已至六
十，幸遇此法，切鬚髮大菩提心。<little>（即自利利他之心、）</little>以身率物，俾所
有同道之人，同捨外道而學佛道，則其功德大矣。佛法是公開之法，無
秘傳之事，任人發心，願修也好，修而中止也隨他，並不令人發甚麼惡
咒。欲知大略，當先看嘉言錄<le>光</le>鈔等書自知，此不備書。

<sarticle>印祖文鈔三編上冊卷二</sarticle>
<pb n="1008"/>
<h2>復周伯遒居士書一</h2>
今晨同接兩函，備悉。文鈔已散之將罄，今再寄四包，以後若有欲
看者，當向商務印書館請也。慈悲鏡，已送出。所命作序，不妨懸說，
雖不貼題，要不失為提倡戒殺吃素而已。周子秀天姿頗好，惜未知佛法，
妄謂煉丹運氣，即為佛法，良可深慨。閣下雖以蕪函文鈔見示，恐彼尚
謂<le>光</le>為門外漢。晉蘇為登堂入室之高人，而愈生景仰也。然<le>光</le>固
無意於
人之見毀見譽，但以貴會先函見寄，固不得不盡我愚誠，以答見饋之意。
此外皆任人所為，我豈妄行期冀乎。

<h2>復周伯遒居士書二</h2>
接手書，備悉。香珠收到，謝謝。前月廿六令上海寄二十包文鈔，
想已收到。此文鈔酌量送人，及存閱經處。前子秀來函，謂晉蘇先生乃
大徹悟者，但以丹法為引導入法之方便。<le>光</le>略駁之，不知子秀以為然否。
亦曾與閣下閱否。二十包文鈔，若收到，祈示一片，以免致誤。極樂團
章程，當注重於人將亡時助念。並須令本家依淨土法門之方法，不得照
常時俗人於人將死時，先為洗濯著衣等，乃落井下石之甚者。其法，則
文鈔中備有，此為最要。若死去送殯等，乃不關緊要。切不可張羅鋪排
圖好看，以佛事作戲事。又蓮友交儲金十元，一年內死，領取原金。一
年外死，領取助殯費三十元，此款從何而出。又其家貧富不一，何可概
用助殯。然此事大眾議過，或有所出。<le>光</le>恐此法一出，後難永繼，故不
得不預告耳。又當今欲轉變人心，非注重於因果報應，生死輪迴之事理
不可。又須教諸蓮友各各善教兒女，為正本清源，以期人民安樂，世道
太平之急務。佛法雖為出世間法，實在世間法中做出。凡蓮友必須勸其
力敦倫常，恪盡己分，諸惡莫作，眾善奉行。果如是，則可謂真佛弟子
矣。現今乩風大行，凡佛弟子不宜入此派中。以所有仙真，多皆靈鬼假
冒。若事事取信，必有誤事之處。況彼所說佛法，多皆不知妄說。欲不
壞亂佛法，疑誤眾生，其可得乎。汝既不以<le>光</le>為無知而欲師之，且順汝
現意。如後欲另拜高明，不妨取消此假名詞。今且為汝取法名曰智遒。
以人皆有正智，但被物欲所牽，其正智即變為人欲。如水因風鼓，便失
澄湛之性，而為波浪，此智即不名為遒。以遒者健也，勁也。健與勁，
<pb n="1009"/>
即剛之別名。孔子以未見剛者為嘆，或以申棖對，子曰棖也欲，焉得剛。
若念念在天理佛心中思惟計度，則是正智，即與智遒之名義相符。一涉
偏私，則便是申棖之剛，不名為智，直成柔惡矣。汝其勉之。汝妻法名
智覺。覺者於一切時，一切處，了了分明，不隨情轉，不被愛縛。恪盡
相夫教子之分，不以溺愛，俾兒女皆不成器，以此自覺，亦以此覺諸家
人及與親友，是名真佛弟子，善女人。生為閫范，沒預蓮池，其亦庶乎
不負自己本具之佛性，與今日發心皈依三寶之誠心也。餘諸念佛等法，
文鈔具有，此不備書。雲南張拙仙來函，言其外孫，生一年零八月，於
四月間念佛而逝。平時常到佛堂拜佛已，即圍繞念，餘事皆不顧。又其
次女出嫁時，婿家送雙鵝行奠雁禮，彼即放生於華亭山雲棲寺，已三年
矣。彼二鵝每於晨昏上殿做課誦時，站殿外，延頸觀佛。今年四月，雄
者先亡，人不介意。後雌者不食數日，彼來觀佛，維那開示，令求往生，
不可戀世。彼遂為念佛數十聲，鵝繞三匝，兩翅一拍，即死。拙仙因作
雙白鵝往生記。噫異哉，一切眾生，皆有佛性，皆堪作佛，鵝尚如是，
可以人而不如鳥乎。

<h2>復周伯遒居士書三</h2>
<le>光</le>八月廿六下山至申，復由山轉來汝書，以人事冗煩故不復。茲又
接汝書，附有郵票十元，當為觀音頌印費。<le>光</le>此次下山，正為此頌付排
事。今將說明辦法寄數紙，一以備知所以，又祈相機勸任。此書於世道
人心佛法，俱有關係。現已任及五萬部。<le>光</le>欲印數十萬，遍佈中外，恐
無此感格。六萬部當可做到。人生在世，先須以利人為心。汝之寡姨孀
娣孤侄等，可憐可憫，正是汝培植福田處。不得意存煩怨，則正是行菩
薩道。倘心存煩怨，則不但與菩薩道不合，且與自己天職性分不合矣。
至於妯娌之不和處，當以大公大度待之。憫彼小見而開導之，俾彼等同
沾法潤，則是實行佛法。若以為怨業，則便有所怨憾矣。於必不可止之
事，一有怨憾，功德便隨心量而小矣。前者子秀亦有書來，不久方復，
彼殆知彼非究竟而以修持淨業為依歸也。文鈔，商務書館用有<le>光</le>紙印，
於門市售，且不印書根。待觀音頌排完，當令中華書局另排，以本紙流
通也。智慶既皈依佛法，彼等待汝以養，斷不可於彼等前有德色。有德
<pb n="1010"/>
色人雖受惠，感恩之心，便輕微矣。有若無，實若虛，犯而不校，此處
家庭之妙訣也。我以謙往，彼必以和來，大率家庭不和，都因不關緊要
之小事校量而起。能放下人我心，自可不和而和矣。

<h2>復周伯遒居士書四</h2>
前月廿九一函，諒已收到。所言煙毒，不止鴉片。香煙之毒，甚為
酷烈。於眾會時，當為提倡，勸勿吸食此物。吸久人必短壽。婦女吸多，
便斷生產。此吾一弟子<little>（趙月修乃武官早已改業為商矣、）</little>親見外國女教
員說與女學生者。文鈔現另排，添數十篇，明年春夏間當出書。此為書
局永遠流通之備。初板當印一萬，除<le>光</le>所要三四千部外，均當由彼作價
發賣耳。九月函中所言雞子事，與漢楊寶救雀事相彷彿。吾人但存一救
生之心，切勿沾沾然冀彼三公之報，即有三公之報，亦當卻之以迴向九
品，方為真正利己利物矣。曾丙之染患，是其宿業。臨終之肯念佛，是
其宿善。既自能念，又蒙大家助念，死後面色光輝，有此三事，當可往
生西方。何可云當墜何處乎。人生所遇善惡諸境，各有宿因。宿世有怨，
見即懷瞋。宿世有恩，見即生愛。婦女無知，任性縱情，以致不能轉怨
為親，令宿業消除也。明理之人，既知一見生瞋，當對治此瞋，偏以慈
愛待之，則宿業由現業而消滅矣。<little>（善心亦名業）</little>觀世音菩薩，若能志誠
懇切持念，不但愈病而已。果能志誠之極，則尚能了生脫死，以至成佛。
楞嚴所謂求妻得妻，<little>（求妻者、求賢慧之妻也、）</little>求子得子，求長壽得長
壽，求三昧得三昧，如是乃至求大涅槃得大涅槃。大涅槃者，佛所證之
究竟極果也。但以世人信心及至誠持誦未能至極，且隨彼之誠而得其種
種小利益。非謂盡此止此而已也。宜令內至家親，外而一切人，皆以己
之徵驗，及觀音頌中諸感應相勸。俾各各得蒙菩薩慈悲護佑，此患難世
道中，第一預防之妙法也。

<h2>復周伯遒居士書五</h2>
兩次手書俱接到。令祖可謂真讀書人，不負所學。今之人讀聖賢書，
行禽獸事者，其多莫測。此可謂優伶派頭，可悲可嘆。惜字棒，宜奉送
通文理有熱心者，則便可推行勸導。文鈔，寶鑒，幸寄到。去臘廿四夜
<pb n="1011"/>
印刷公司走電，前面正房，物屋一空。帳簿皆未持出，幸未傷人。<le>光</le>損
失在二千多元。以彼居心奸刁，只印五千<little>（訂一萬）</little>文鈔，二千<little>（訂三
千）</little>寶鑒，云通印完，已發出大半。成本甚大，要支錢，待錢到手，方
將單子寄來，只發出三千多文鈔，一萬三千多本寶鑒。錢已使過千餘元，
言明年開春印。豈知天地鬼神不容，先日單子寄來，次日即遭火災。此
事任彼良心，<le>光</le>之書有在釘作處，有在後面小屋，均未燒。然彼居心奸
刁，能不借災討巧，只可任彼所為。閏月當往上海續印。凡出錢者，按
錢交清，一文不欠。結緣一事，只可從減量力耳。祈與汝母妻等說，要
認真念佛，求生西方。庶可出此苦世界，作自在人也。

<h2>復周伯遒居士書六</h2>
二十一函，已收到。惜字棒，孝弟忠信禮義廉恥，若不措之躬行，
則成亡八字矣。何可將字字改作小子，其詞便成市井罵人之調，而下接
八字，既亡已不叫應矣。凡佛法中文字，有關世道人心及大體，斷不可
隨自意，亦不可全依來稿。即如南園說開示，此不洞事之無畏庵主，直
與謗僧相同。而貴報淨業月刊，天津居士林林刊，皆照登，可嘆孰甚。
彼云<le>光</le>禮佛畢，向東西兩邊作和南狀，和南即是磕頭，豈有法師欲說開
示，先向東西男女磕頭之禮。蓋<le>光</le>禮佛畢，向東西拱手，彼便云作和南
狀。又陞座坐已，因下邊禮拜未加趺，即鞠躬合掌，以作示敬，彼云立
於座傍鞠躬回拜，此雖未甚，亦失大體。又云戴眼鏡，此種事不錄，有
何關係。<le>光</le>一向無事不戴眼鏡，以此次與大眾說夢東語錄第一段及第三
段之故，不得不戴眼鏡，以眼花看不見字。此無畏庵主<little>（此人恐是謝吟
雪、乃初出家之女人、是日彼亦來會、）</little>太要體面，惟恐人不知道他能作
文，而不知其文之有罪過也。亦如馬契西所作之印光法師傳，直是瞎造
謠言，以凡濫聖。而海潮音一登，潘對鳧用朱印一千本。安徽佛光社刊
亦擬登，因以稿寄<le>光</le>始止。而陝西佛教旬刊亦登。此種不相干破壞大體
之文，登之有何所益。宜看文鈔卷一與潘對鳧及馬契西二書自知。非<le>光</le>
太瑣碎，唯冀不令人譏誚耳。

<h2>復周伯遒居士書七</h2>
<pb n="1012"/>
　　接手書，並香珠，謝謝。此珠久則開裂，<le>光</le>於光緒卅年曾買過，未
月餘即破，商人唯利是圖，何可受此誆騙。去年所寄，並今所寄皆送人，
而且言其久則或破，免致人不滿意。甥婦純姑，可謂女中丈夫，若能於
盡孝之際，婉勸其祖父姑嫜，令其信願念佛，求生西方，可謂真佛弟子。
今為取法名為慧純，果能如我所說<little>（詳在文鈔）</little>而行，即是極樂之嘉賓，
娑婆之導師。但以旅寓冗繁，不能詳說，令熟讀文鈔，則不異長與彼說，
上師虞之二妃，周之三太，與命婦大家<little>（音太姑）</little>之法矣，祈以此書示
之。

<h2>復周伯遒居士書八</h2>
兩接手書，以外面冗忙無暇，故未復。慈悲鏡，已寄普陀，不曾轉
來，勿念。今又接到寧波乾茂行信，言汝寄洋十六元，以後凡有款寄，
當寄上海陳家？太平寺交真達和尚，則無展轉去取之手續，何得不依前
所說行。今為汝寄來文鈔十包。壽康寶鑒，上海無多，待杭州書出再寄。
令正令郎，宿具善根，當令發長遠心，庶可親得實益矣。現今世道，危
險之極，若不念佛及念觀音，則無依怙矣。

<h2>復周伯遒居士書九</h2>
　　八月初一，以觀音頌印刷延遲，至申催印。<le>光</le>不要一切，唯要你們
一心念佛，諸惡莫作，眾善奉行而已。廿三回山，由外面辛苦，目稍上
火，而諸事叢集，日勉復三幾封信，欲其速愈，用藥擦三四次，致近二
十日，不能一看文字，而文鈔排樣積百餘頁，種種冗務，日不暇給，汝
信收到，故不復。汝母嫂等，<little>（汝母更當婉勸生信發願、此非世間之孝行
所能比也、）</little>既皆發心，當常與彼等按文鈔中所說而為彼說之。此時不暇
開示。文鈔即是一部大開示。觀音頌，今年印六萬部，凡任者，自己要
者，通交清。尚有令<le>光</le>結緣之萬六七千部，明年印出，再漸漸結緣。文
鈔明年纔能印。又有不可錄，一同印。觀音頌，已刻木板，大約明年秋
可了。約五百元之譜，係一居士獨發心，以備後來零星請閱耳。現今世
道，真是一個患難世道，大家都在患難中。幸而得聞佛法，當認真念佛，
庶可蒙佛慈力，令生則遇危而安，死則直出苦海，即赴蓮池。前書事跡，
<pb n="1013"/>
無暇詳談。今將法名，開於本單寄回，令彼各各努力覺返。寶姑更須努
力，以眾生在迷，須常存覺照，庶不至或有塵情，壞此清操。一日未死，
一日不可放縱，方可全受全歸。故曾子於臨死時，與門弟子云，詩云戰
戰兢兢，如臨深淵，如履薄冰，而今而後，吾知免夫。一切人皆當如是，
而孀貞更當勉力。庶可師範女流，鎮定閨閫也。

<h2>復周伯遒居士書十</h2>
　　新生機擷要，亦可為止殺之漸。舊生活的批評，何得錄此。彼只知
舊的壞，新的男女自由戀愛，打倒倫常，打倒廉恥，子弒其父，尚得獎
譽。美術學校，使數女人裸體，數十男學生在周圍，以所見之何方面，
各各描畫，當作一種功課，此無廉恥之女人，尚屬教員之職，月得薪若
乾。新的又何嘗有益於世道人心。欲挽回世道人心，何可登此種言論，
自己宗旨，也不顧了。以後凡這些瞎搗亂之魔話，切不可登，免被明眼
人見誚。淨業社記，不洞事務，亂說道理。作拱手狀，云和南。坐而未
加趺，云立於座前。<le>光</le>最不喜人記錄文字，以記錄者多半皆不如法。前
日之函未到，亦不須再寄，<le>光</le>事極冗煩，無暇看。文鈔令寄五包，壽康
寶鑒令寄三包。釘好當即寄來。

<h2>復周伯遒居士書十一</h2>
　　<le>光</le>於閏月初五下山，初七至申，所言西湖贖魚款，此不須撥。此時
所最急須之款，即養狗費。以杭州市政府令人捕街上野狗，殺而丟之錢
塘江中，已摔死百數十條。佛教會祈彼送之佛教會，已有近二千隻，每
日一狗，須一分五釐食費，二千則日需三十元。尚有派人料理，死則焚
燒等費。<le>光</le>亦捐一百元，又撥友人助款四五百元。貴會欲助此款，當匯
杭州新市場龍翔橋功德林，交鍾康侯居士，彼收到，當寄收據以報。現
在風雲變幻，朝暮不同，不要事不須來。如有事必來，宜先到上海陳家
？太平寺一問，或恐<le>光</le>未上山，則可就申會晤。去年浙江印刷公司被燒，
今又令上海大中書局印文鈔<little>（一部七角）</little>五千，安士書<little>（五角九）</little>
六千。
杭州賠長支費一千六百元，印寶鑒二萬。漕河涇監獄，印彌陀經白話解
<little>（一角五分）</little>二萬，嘉言錄<little>（一角七分五）</little>二萬，感應篇直
講<little>（尚始令
<pb n="1014"/>
排約五十頁）</little>印一萬。此諸書若了結，<le>光</le>明年當隱避於不通郵局之處，
以專修淨業，免致臨終手忙腳亂，為法門辱也。

<h2>復周伯遒居士書十二</h2>
　　前來太平寺所捐四百元，次日交魏梅蓀居士作魯賑用。梅蓀次日即
將收據送來，以汝云月底方歸，歸時尚欲來故，且存以待。至今未來，
知已回去，故為寄來，以免會中或有疑議。<le>光</le>大約十五回山，七月復來
滬，以請印書事。彌陀經白話，嘉言錄，此次已無多少，待下次印出，
當為寄來。此次若文鈔有餘，當寄數包，彌陀經白話注，嘉言錄，多寄
一包。

<h2>復周伯遒居士書十三</h2>
　　接五月十五手書，知由往返勞頓，虛火上炎。想目疾已經好之久矣，
如猶未愈，當至心念觀音聖號，必能立效。所捐四百元之收據，於五月
初七由郵寄去，想收到。初以汝言復來，故且待之，至初七，知已回去
矣，故為郵去。現今之政，如出一轍，於正人心正風俗等，皆置之不問。
凡預作逐僧奪產之前茅，皆認做莫大之要務，而切實行之。此種固不宜
袖手旁觀，圓瑛法師尚在泉，當相與斟酌挽救，或不至過於酷烈也。

<h2>復周伯遒居士書十四</h2>
　　六月初五一函，諒已收到。茲接五月廿一函，云眼疾尚未愈，而熱
無避處，又加時疫。此眾生同分惡業所感。祈遍令鄉人同戒殺生，念觀
世音聖號，以期疫癘消滅。果能懇切志誠，決定有大效驗。即汝之眼疾，
亦當由宣佈此語，而得痊愈。茫茫大苦海，觀音為救苦之人。倘人各志
誠持誦，若或疫死，天地亦當易位，日月亦當倒行。若泛泛默念一句二
句，即欲得起死回生之效，雖菩薩大慈，非不肯救濟，但以彼心不真切，
決難感通。祈與鄉人詳說之，則幸甚。

<h2>復周伯遒居士書十五</h2>
　　前收據函已知。茲接月刊並放生報告，俱悉。觀音聖號，乃現今之
<pb n="1015"/>
大恃估，當勸一切人念。若修淨業者，念佛之外專念。未發心人即令專
念。以彼志在蒙大士覆被而消災禍耳。待其信心已生，則便再以念佛為
主，念觀音為助。然念觀音求生西方，亦可如願耳。

<h2>復周伯遒居士書十六</h2>
　　去年兩接手書，以冗忙未復。今二月下旬，當往上海料理印書事。
六月仍回山。七月下山，則不歸矣。八九月印書了結，當滅蹤隱於一切
人不知之地，以期終此餘年，專修淨業。否則終日為人忙，必致誤自己
生西大事。近來精神日減，應酬日多，若不隱去，則後來更難支持矣。
佛法中人，通皆做夢，不顧大體，只期自便，以致法道日衰，外侮日眾。
幸有一班居士為之衛護，尚未即滅。否則佛法之名，早已不聞於今之世
矣。近來人心之壞，壞至其極，而有修持者，頗多感應，尚可稍為維持。
不然便從此湮滅矣，哀哉。

<h2>復周伯遒居士書十七</h2>
　　接手書備悉。毀佛風潮，到處皆有，若無人維持，則佛法將斷滅矣。
所寄十元，為寄十部閏范，每部紙工印費合八角八分。包內夾二本陰騭
文圖證，及二包觀音頌，皆結緣者。南華女子學校，若得是書而為懿范，
則所有學生，便可以為閏閫之懿范，作女流之儀型矣。去年印三千部，
今年本欲多印，以時局不靖，只印二千五百。<le>光</le>於九月間定規滅蹤，所
有有紙板之書，當交居士林經手，有發心任多數者，則不妨與彼交涉。
閨範系石印，不便印。若有多數如二三千部者，則須問居士林能經理否。
汪與汝詩均好，<le>光</le>向不會詩，兼以冗繁之極，今為附函寄回。無要事不
須來信。若到九月，則萬勿來信，免致誤事。

<h2>復周伯遒居士書十八</h2>
　　所言臨隱時賜一函，以為圭臬。然則一部文鈔，皆系閑言語乎。程
子云，遵所聞，行所知，何必及門求吾哉。今謂只此敦倫儘分，閑邪存
誠，諸惡莫作，眾善奉行，真為生死，發菩提心，以深信願，持佛名號，
此八句，若能依而行之，為聖為賢，了生脫死，皆有餘裕。佛法要妙，
<pb n="1016"/>
唯在乎誠。汝能始終守之以誠，則更無可言矣。談玄說妙，弄口頭，求
神通，宜置之東洋大海外，方可親得實益耳。況彼猶以煉丹運氣為道者
乎。彼三節婦，均能持齋念佛，當令彼決定求生西方，切不可求人天福
報，庶不負此數十年之冰操耳。陳德芳法名智德。張普糖法名智普。周
悅禪法名智禪。彼等既皆住於寺廟，當須至誠恭敬，禮拜持誦。切勿夾
雜煉丹運氣，或頂神附鬼等，以招無知者之恭敬供養。能如是，則是真
佛弟子，決定可於現生出此娑婆，生彼極樂。恐彼等不大通文理，祈為
彼方便演說。令其知佛法固自有真實道理也。智覺行持，可謂難得，所
謂法門伴侶，出世友朋，居家學道，此實為可移風易俗者，幸何如之。

<h2>復周伯遒居士書十九</h2>
　　十六元收到勿念。當為寄書之費。開士傳收到，現在是一患難世道，
除大土則將何所依。果能志誠懇切，決定冥蒙加被。是知菩薩之心，與
眾生之心，覿體無二。但由眾生迷背，故致相隔。或以患難之故，專心
憶念，自可立見感應。譬如戴覆盆者，常不見於天日，倘去此覆，則天
日固在頭上也。祈與一切人說菩薩之靈感，令其常念，校談玄說妙者，
其益多多也。

<h2>復周伯遒居士書二十</h2>
　　<le>光</le>本擬九月底即隱，以歷史感應統紀排印因緣，故致遲遲。香港早
已函電催促，明年正月當即前去。廈門寄住，且作罷論。歷史感應統紀，
過數日當即寄幾包來。此書可以作挽回世道人心之據。此次排二付紙板，
各印二萬部。

<h2>復周伯遒居士書廿一</h2>
　　令慈及智覺久困脾瘧，幸已痊愈。令寄一截瘧妙方，祈為印送。庶
可同人，均免此苦。
<h3>治瘧疾神方</h3>
　　鳥梅<little>（兩個）</little>紅棗<little>（兩個）</little>胡豆<little>（一
歲一顆如其人一歲即寫一顆十
歲即寫十顆照此類推）</little>用一條白紙，寫此三種。鳥梅紅棗是崖的，唯
<pb n="1017"/>
胡豆須按其人之歲數寫。寫好折而疊之。於未發一點鐘前，捆於臂腕之
中。<little>（即手上肘下之中間）</little>即不發矣。亦不買此三種物，但寫此字而已。
其靈不可思議。捆時勿令人知，須分男左文右。
蘇州曹崧喬，去年將此印許多，下鄉收租，令其分送。鄉愚不識字，
即將所印之紙捆之，並未另寫，亦會不發。汝不細心，此方主已載於安
士全書之後。奈其字過小，人不介意。宜廣為印施，實為莫大利益。念
法華經，也須要以此功德迴向西方，則與念佛功德無異。若不迴向西方，
則是自分其心，念不歸一。臨終便難定得往生。此實最要之一著也。

<h2>復周伯遒居士書廿二</h2>
　　接手書，知近數年來，全家安樂，不勝欣慰。所饋十元，當作印書
之費。<le>光</le>近來目力精神均不給。近十餘日以人事校對，信札積二十多封，
均未復。已於去冬力拒信札，凡來均云以後再勿來信，來決不復。仍舊
源源而來，以交通太便故也。

<h2>復周伯遒居士書廿三</h2>
手書備悉。經濟艱難，當從簡樸，不可硬橕架子。南洋之行，且祈
取消。自民十七，南洋商家多半破產。有往南洋募緣者，均不敷川資。
南洋以橡皮膠為第一出產，英政府把持不許賤賣，每擔責一百六十多元。
十七年受某國人騙，謂若不賤賣，再過兩年，吾國樹大，則無人買汝之
貨矣。遂偷賣。一家賣而全市賣，不到一月，大商家倒數十家，現在更
賤得不堪。<le>光</le>一弟子將此情景說與<le>光</le>，故雲南雲棲寺虛雲和尚之
徒修圓，
以雲棲寺虧空，欲往南洋化緣，<le>光</le>勸勿去。不聽，後由雲南匯款去，方
得回國，南洋所化，尚不足供川資耳。<le>光</le>近來目力大衰，無十分要事，
匆來信。

<h2>復謝子厚居士書</h2>
　　徐某肯提倡凈土甚好。彼上前年以醒迷錄一本見寄，祈為排印，前
年附於坐花志果之後。去年臘月，同一川僧來報國，住多日過年，其僧
袍子也未帶。過年後，<le>光</le>呵斥之曰，汝為僧，當於歲末年初祝國祝民。
<pb n="1018"/>
汝遠出過年，袍子也不帶，可知汝成年也無禮誦持念之事。幸同徐居士
來，否則報國單也不掛你的。徐既由支那內學院結伴來，則徐亦是只說
空話，不務實行之人。否則何肯相伴，令彼辱及於已乎。此種人，如來
說為可憐閔者。

<h2>復謝慧霖居士書一</h2>
　　<le>光</le>去年以料理刻經事，故於七月廿六日下山往揚州。順便至滬蘇金
陵，至九月初五由揚回滬。友人邀以往杭，由杭回滬。以縮小排印安士
書故，又擔閣數日，至廿四日方到法雨。見閣下所寄七月廿六七二函，
並壇經天樂嗚空二書。以月餘未在山，外間信札頗多，一時不能遍復。
至十月初三日復閣下書，又寄商務書館所印文鈔五部，新刻刻藏緣起一
本，作一包付郵，諒已寄到貴府矣。安士全書，為天下古今善書中冠。
光緒七年張鳳篪先生之尊人溥齋先生名守恩者，刻於揚州藏經院。其板
筆畫過細，故未經刷多少，而字跡模糊，兼之錯訛甚多。<le>光</le>十餘年前，
早欲另刻，為之詳校。至七年得友人劉芹浦出資，故其志方滿，八年始
刻成出書。一二年來，刷二三千部。去秋友人以世道人心陷溺已極，以
故天災人禍，頻頻降作，勸<le>光</le>縮小排印安土全書，普遍流佈，以為挽回
之計。<le>光</le>遂不揣淺陋，為之提倡。蒙政商各界贊助，至臘月計已有二萬
部之承任。十七日接到重慶佛學社章程，知佛源老法師被官紳推出，於
長安寺弘揚法化。因致書源公，祈告當道，將安士書印萬餘部。川省各
縣各散百部，校在一處講演，更為獲益廣溥。以此書淺深俱備，真俗並
詮，深則見深，淺則見淺，斷無一人不能領會，不得利益者。又恐渝地
一處，或以費巨，難以全任，又為閣下致書。祈閣下告之成都當道官紳，
協成共舉，則八九千元不至吃力矣。今正月初七接到片香集，以冗務甚
煩，略為翻閱少分，遂置之。至十九日方接閣下寄片香集之函，方知閣
下已在重慶學社。所言八月已出門，則<le>光</le>十月之函與書，當在家中，並
臘月之函，當並要來一閱。<le>光</le>之此舉，法頗嚴明，絕無弊竇。倘閣下不
以<le>光</le>之狂悖，祈與首長言之，祈其設法廣佈，亦未始非國民之福。即不
能每縣百部，減數亦無，所妨，詳觀章程辦法自悉，此不備書。片香集
既欲令名人質證，以祈流通，似不宜一本轉致。<le>光</le>自力不給，不能多看，
<pb n="1019"/>
當即寄徐蔚如。<little>（名文霨）</little>至於李證剛居士，<little>（名翊灼）</little>宜
另寄一本。證
剛未與<le>光</le>通信，其住處<le>光</le>知之，在江西南昌府松柏巷劉園臨川李
宅即是。
劉洙源文理甚深，觀張君行狀，不勝感佩。川中既有高人，又為提倡，
實為川民之幸，亦屬法道之幸。至於弘法一事，當觀時機。當國家太平，
人心淳善時，宜多分依實際正弘。當此慘無天日之世代，當先以因果報
應，生死輪迴等，化其剛強，旁攻側激，動其良心。知所法戒之後，再
用正弘，方為唯一無二之道。<little>（元月廿一）</little>

<h2>復謝慧霖居士書二</h2>
　　接手書，不勝感愧。重慶佛學社，既由舒次范主任，當不至或有失
誤。文鈔刻二部，殊非易易，以現今刻工甚貴，全部文鈔若刻，當須九
百多頁，每頁非一元不能刻。<le>光</le>前在揚州藏經院刻一部，四百多頁，作
四本，此系民十商務所印之二本者。此次增廣文鈔，係打四付紙板，二
歸中華書局，二歸<le>光</le>。去年杭州燒去一付，只餘一付。如欲廣為流通，
似宜照樣另排一付，多打幾付紙板，校為便宜。上海漕河涇監獄排工，
比書局賤一半多。四百十五六頁，不過二百元。<little>（每頁不到五角、中華書
局須一元多）</little>打紙板亦頗便宜。整理天下之心誠善，而其事雖聖人亦不
能為。且於家庭鄉里，提倡因果報應及家庭教育，尤須注重於教女。俾
家喻而戶曉之，亦聊以副整理天下之心而已。四書五經，由無通方眼，
每每與聖賢所說背馳。唯識自本心者，方能發明聖旨，不致誤人耳。因
果之理，儒者視為異端，其悖聖道而啟後世之戰爭者，皆此種理學所致
也。汝既欲皈依，且作將錯就錯之計，今為汝取名慧霖。蓋以火宅烈焰，
非智慧霖雨不能息滅。自行化他，悉皆如是，且勿曰吾何有此大力哉。
一日克已復禮，天下歸仁，天下之本在國，國之本在家，家之本在身。
天下不治，匹夫有責。果能依儒釋聖教而行，未有不群起而應之者。令
郎思孝，當名宗慈。以梵網經令行放生業，謂一切男子是我父，一切女
人是我母，於一切有生之物，皆作宿世父母眷屬想，生慈悲孝順心。不
但不妄殺，亦不宜食其肉，以肉皆由殺而得。若用錢買放，其放有限，
若不食肉，並抱此志願勸導一切，皆悉愛惜物命，則其功德大矣。宗主
於慈，其於仁民愛物之道，庶得其實。若殺而食之，猶曰愛物，此掩耳
<pb n="1020"/>
盜鈴之計畫，物若知之，必不生感恩之想。感應篇彙編，宜令熟讀，此
正本清源之要務。以五經四書所說者，或散見於各處，或義晦而難領會。
此既熟讀，讀五經四書，一見此種話說，即便心領神會。理學務躬行，
而不知此義，反指為異端者，皆見理未的，救世無術之流類也。慧庸有
信來，已收到。觀音頌，想次范必能分給。現<le>光</le>已回山，秋間猶當至滬，
以了印書各事。擬明年避居不通郵局之處，專修淨業。免致徒為他人忙，
自己大事仍成空話。<little>（五月二十）</little>

<h2>復謝慧霖居士書三</h2>
　　接手書，不勝欣慰。居官乃行道救世教民，其關係甚大。今人多以
官勢斂財造罪，殊可嘆恨。閣下以大菩提心，行一邑父母之善政，乃一
邑生佛。又宜以因果報應，時為告諭，則其利溥矣。文鈔揚州藏經院系
木板，比此少上百篇，其價比此貴多矣。此次印二萬部，商務印書館以
紙不易辦，未曾私印。其意蓋欲用有光紙，故現無發行之書，亦未定價。
即日令友人寄十包，至則代為結緣。待後定價，當為通信。<little>（元月廿三）</little>

<h2>復謝慧霖居士書四</h2>
　　接手書如面，訓詞好極，但恐學生不能領會，則辜負婆心多矣。念
佛會簡章，適宜合機即已。今之無論學堂佛會，皆須認真提倡因果報應，
及家庭教育。而家庭教育，尤須注重因果報應。庶可望後來之太平，否
則便無望矣。<little>（十二月十七日）</little>

<h2>復謝慧霖居士書五</h2>
　　五經四書，本是教人為善之書。世多以文視之，則便當面錯過。若
感應篇陰騭文等，直陳因果報應之事，俾人一目瞭然，實為有益。彼大
言理性，不提因果報應者，徒欲得高出人上之名，而不知所以高之實。
且無普引一切人悉皆遵依五經四書之道之法。如是人者，<le>光</le>固不願人學
也。以其只能作自了漢，不能普利一切也。<little>（三月廿四）</little>

<h2>復謝慧霖居士書六</h2>
<pb n="1021"/>
　　今人稍聰明，便自大自是。末世凡夫欲證聖果，不依淨土，皆屬狂
妄。參禪縱到明心見性，見性成佛地位，尚是凡夫，不是聖人。<le>光</le>極庸
劣，無學問，而確有不隨經教知識語言文字所轉之守。汝若肯信，且從
易下手，易成就法上著力。如不以為然，一任汝直證十地，作真名儒。
人各有心，何可強勉。<le>光</le>照像有何可觀，何不常觀佛相乎。<little>（八月廿六）</little>

念佛一事，行住坐臥均可念。若用心事，則不便念。不用心事，一
路做事，一路念佛，兩不相礙。豈照應兒女，便不能念佛乎。唯佛前長
念，為不便耳。但取心中長念，固不必定在佛前念。早晚宜禮佛念十念。
此外則隨分隨力，皆能念。小兒亦當令常念。以小人無事，終日頑耍，
若令念佛，則不知不覺消除惡業，增長善根，是為最有益於身心性命之
事。現今新學派多多不認父母，或復殺害，當於知識始開時，即教以做
人之道理，因果報應之事理。則大時自不至為邪說所轉，否則難之難矣。
今寄到光明之路一包，未後有非洲吃人之一篇，可知習慣之可畏矣。
此系與湖南一居士書中所附，因誤寄退回，故成無用。因附書中，
以作勸家屬小兒之助。

<h2>復謝慧霖居士書七</h2>
　　前接手書，昨又接所印各件，備悉。修行唯隨己身分而立功課，非
可執一以論。但決定不可不依信願念佛，迴向往生一法耳。一門深入，
萬善圓修均可。若棄捨淨土，於別種法門一門深入，並萬善圓修，均不
可。以仗自力，決難現生了脫故也。世之聰明人，每小視淨土。某甲之
守秘傳觀法，動云有所證悟及先知等，蓋已涉於魔外氣分。既不受諫，
當各行各道。不必與彼往返，亦不必屢言彼事，以免暗禍。所印之上政
府各條件，均好。奈政府誌在奪產，不在明理，恐難得效。然由此亦可
消彼酷烈，而稍形和平耳。某乙乃某丙弟子，未見其人，今見破尊孔論，
乃完全一無知無識之惡劣小人。何可振興佛法，宏闡密宗，為震旦現世
之釋經三藏乎。打倒廢滅鏟除孔教，則二帝三王之心法，三綱五常之倫
理，亦當打倒鏟除。不意以欲興佛法之人，出此極惡劣鄙陋之語。則彼
將來之與佛法也，未必非滅佛法之基址也，可懼孰甚。與某乙書，剴切
著明，恐彼魔氣深厚，不肯見聽。若能見聽，則利益大矣。某乙乃某丙
<pb n="1022"/>
弟子，彼師徒均有好立異議之病。在彼只欲顯己之德之才，而不知其令
具眼者不肯一掛齒吻也。上海尚未見聞其書，以故汝之書亦不願分送，
以期泯而無跡，不為佛法累也。若其書已行，則固宜遍為散佈也。上海
現有名某丁者，亦某丙弟子，令人持咒。<little>（每表示己有神通）</little>謂一百日即
可成佛。不具眼之信心人，如蟻聚烏合，已達千數百人。佛法垂末，現
此怪象，可慮之至。<le>光</le>擬於八九月印書事了結，即滅蹤長隱。以後無論
何人，均不與之相往還。以免竟月窮年為人忙，於已有損，於人無益，
待至臨終，或難往生，不得不預為計慮也。五月底當返普陀，過六月七
月下山，則不歸矣。八月前有信，寄上海太平寺。八月後千祈勿再來信。
以既滅蹤已，則無地可投，亦不再答復也。現在所最急務者，在注重因
果報應，及與躬行。彼談玄說妙者，若不注重因果報應及與躬行，則適
以助其邪見。法無定相，須契時機。<little>（三月十七日）</little>

<h2>復謝慧霖居土書八</h2>
　　現在時局，危險萬分。滬地除租界外，凡中國地界，大都搬去。今
午一句餘鍾，江梵眾居士持書至。問其為何而來，言欲觀名勝，並參拜
高人。<le>光</le>令速即迴川，彼云可遲一星期否。<le>光</le>云汝無要事，何得
故遲，
設若戰事一起，則進退維谷矣。明日即歸，以免高堂倚門之望。彼云明
日定歸，隨即告退。囗人凶惡之極，中人只好與彼對抗。凡囗囗囗囗囗
囗各華僑，通令回國。囗人之在中國者，亦皆回國。一二八之戰事，尚
未有此命令。此次吾國縱不亡，而人民之死亡，當在十之八九。唯有勸
一切人念觀音聖號，以為生死之善計。死即往生，生或化吉。昨已函申
新報令其登勸詞，日期尚未定。又令漕河涇游民習勤所，印四五十萬單
張，發寄各處，以盡我心。汝見息災會法語，函滬加印寄川，此系佛教
日報社所印，非<le>光</le>所印者。<le>光</le>所印者，比日報社多靈巖開示，又
數驗方，
及毒乳殺兒之廣告。此事從來未曾發明，去年始發明。本擬印六萬本，
令先印三萬，再續印三萬。續印之書，已將裝釘。若無戰事，又須續印
四萬，藉以宏法，而廣佈防止毒乳之禍。汝擬刻板，此事若已行，則不
須中止。<little>（若刻一二張、亦可止）</little>否則刻一付板，印的認真，只六七千本。
若照書店中印法，其字均不十分明瞭，可印一萬多本。若用鉛字排板，打
<pb n="1023"/>
幾付紙板。一付紙板，可鑄五六七次鉛板，一次鉛板，大印刷公司有托
機者，印萬十百萬亦無礙，小印刷所買不起托機，也可印二三萬。如其
戰事不成事實，<le>光</le>印之書，汝願任若干元，隨汝發心。不任亦當為川寄
若干包來。如此辦法，省錢省事，而且不須屢次校對。<le>光</le>於民十二三年
欲將排印之書，通打四付紙板，一留以自用，一寄四川，一寄哈爾濱，
一寄新加坡，俾彼各得自印。因寫信三處問其能辦與否。各回信來，言
彼地之紙，比在滬印成之書並寄費尚貴。而印刷之技，遠不及滬。由是
取消寄紙板之心矣。此事我已辦十七八年，汝不悉知，故為絡索一上。<little>（七
月初一三句三刻）</little>

<h2>復謝慧霖居士書九</h2>
　　前復一函，諒已閱過矣。以戰事故，上海交通阻滯，不能由航空遞。
靈巖開示，乃去冬十月十七，由滬直往靈巖，夜間所說，歷敘往事，次
日即回報國入關，非為靈巖住持也。上海戰事起，習勤所現停辦，倘戰
事早結束，當續印四萬本。<little>（初三萬次三萬）</little>有十萬本之傳佈，則後世不
至常罹毒乳殺兒之禍。所匯十元，即為印資。<le>光</le>頗畏奔跋，不但川湘甘
地不願往，即靈巖也不願往。死生有命，何得徒勞。況老年氣力衰弱，
與其奔跋勞碌，不如受炸之痛快。況未必便炸乎。是以絕無一念他往之
心也。<little>（七月廿五）</little>

<h2>復謝慧霖居士書十</h2>
　　謝職閑居，專修淨業，幸甚。今之宏法者，多喜自立章程，不肯依
前人之省心力，省工夫之法以行。雖其心廣大，然論其實益，則當遜古
人所立之淨土法門多多矣。為顯我為通家，不依前人成法，若是上上上
上根人則可。否則固宜從省心力處用功，則利益易得矣。<little>（七月廿三）</little>

<h2>復謝慧霖居士書十一</h2>
　　孝經略義，已看一遍，其論議甚淳正，唯廣揚名章，駁俗學，誤解
名義為名譽，則與所謂利益者同科，其相去無幾何矣。夫君子之名，何
得獨立於名譽之外。但宜以實副名，則為君子之名。否則或為求其空名，
<pb n="1024"/>
則必至種種邀求沽釣。則其名也，正是天誅鬼責之鐵案也。所謂利益，
<pb n="1"/>
<article>印祖文鈔三編2</article>
盡子臣弟友之分者，豈無利益乎。以身率物，相觀而善，何得不是利益。
此語甚有病，雖絕未駁佛，已含有駁行種種利人利物之病在言內。當此
弱肉強食，自私自利之極之時，何得用此種語言，以起人藐視作利益事
乎。夫欲樹一醇儒之幟，以期天下後世指而稱之曰，當某時有某先生者，
為能躬行實踐子臣弟友之道，以繼往開來，俾聖人心傳，得以不絕。其
能令斯世之人，或從或違，俱所不計，則可矣。若猶欲不解此文義者，
及唯以口說作實行者，悉皆以子臣弟友之道，實實落落行去，不借重因
果報應，利益禍害。則其所望者，亦只空名，並利益亦不得矣。<little>（七月初
二日）</little>

<h2>復謝慧霖居士書十二</h2>
　　孝經略義復函，當已收到。觀孔子紀念之文，實為得其綱要，於講
道理則得。欲借此挽回世道人心，尚是只輪單冀，頗難收其實效。先王
淑世善民，有教有政，當人心淳善之時，只說其理，人自服從。現今是
何世道，汝只知守舊章程，不知變通。於留純儒之名邊則可，於普轉中
下人心則難。是故當以因果報應之理為之輔翼，即所謂政教並施也。<little>（因
果亦如刑政、可以折服強梁、）</little>汝守儒分，亦非不能發明因果，福善禍淫，
惠吉逆凶，以及古聖賢聿修厥德，永膺多福等。豈儒者亦不宜言及乎。
而洪范五福六極，實示人以三世因果之理。在儒書中，此為最深，最有
關係。先儒不信有前生後世，故一歸於皇極，而絕不肯發其深蘊。以致
因不知因果之故，現出廢經廢倫等禽獸行為之相。今當此相大現之時，
仍只守說理一途，則用力多而得效寡矣。洪范五福，壽，富，康寧，攸
好德，考終命，比五者，豈由王者之所主乎。六極之凶，短折，疾，懮，
貧，惡，弱，亦非王者之所主也。此實前因後果之大宗，乃約前生今世
而論福善禍淫之天道也。實則天亦無權，不過隨彼所作之善惡而畀之，
儒家所謂命也。此命亦自作之而自受之，天何嘗與此厚而與彼薄乎。三
世之理，唯佛為大發明。儒教聖賢，亦略示端緒。無如理學以欲有異於
佛，竟將聖人治天下之大本，廢棄不講。徒欲以盡義儘分以宏儒教而啟
牖人。適見其知見之偏，而背畔乎聖與天也。五福六極，若不約前生之
因說，則向之與威，從何處施。可憐哉，後儒也。可憐哉，天下群黎，
<pb n="2"/>
被此等高明人，抉去其希聖希賢樂天起彼伏知命之眼目也。<le>光</le>之所說，
不知是抉人之目，抑為與人以明也，祈裁酌。<little>（編者案、朱子晚歲失明、
豈非報乎、）</little>整理佛教，實為護法之要務。然須審察利弊，庶可得其實益。
至於送僧於藏學，擬溝通川藏佛法，此實外行人之計畫。吾國佛法，法
法完備，所欠少者，唯密宗耳。言溝通者，須明本有之法，然後以其餘
力，學彼密宗，以輔翼本有各宗。今以未曾致力於各宗之僧，令從留康
某等之魔王學，學成之後，必能壞亂佛法，疑誤眾生。如某某之欲打倒
廢滅鏟除二帝三王之道。其於儒教佛教，均大有關係。汝是明理之人，
劉公一番好心，固不得不遵。然古今立法，均須詢及哲士，方可施行。
豈不計利害，而但取其即行為是耶。使不見某某之魔知魔見尚可，已知
其為魔，而又令未魔者依魔去學，則不為魔民魔女者，蓋亦少矣。此事
關係甚大，<le>光</le>不得不說。不過<le>光</le>與汝說之言，不可向彼不知者直
述。當
委曲婉轉引前之禍，為後車之鑒，則可矣。<little>（宜先學本有之佛法、不學此
法、即是捨家珍而行乞耳、）</little>不學佛而不能知儒。不宏儒而無由宏佛。五
倫三綱，皆菩薩六度萬行中事。某某佛教新青年會章程，教人行六度萬
行，八大使命，而無一字言及因果報應，綱常倫理，及與淨土。吾不知
六度萬行作麼而行。此亦某弟子某某之伴侶也。祈閱畢付之丙丁，切勿
示人，以免彼黨見忌。<little>（七月十八日）</little>

<h2>復謝慧霖居士書十三</h2>
　　前日真達和尚由上海來，持居士書並講演稿，閱之不勝歡喜。楊棣
棠數年前，頗為提倡，故居士將其書札印為兩本。後欲著儒釋一貫，欲
<le>光</le>作序，托山東臧貫禪轉<le>光</le>，貫禪亦不說楊之住處，<le>光</le>
亦不問仍交貫禪。
次年楊有函致謝，亦系由上海居士林轉來，此後了無消息，已四五年矣。
<le>光</le>問居士林，棣棠曾有書來否，云無。或者放下身心，切實用功，欲得
大明儒佛之道於世，亦未可知。汝所講者甚好，實為根本要義。唯第一
章論孔子之天命一段，完全師法宋儒，完全與孔子詩書易春秋之理與名
義相悖。儒教諸書說天，那有約佛教理性第一義天之義。宋儒見此義高
深，竊取其名義以自尚，欲與佛教爭衡。而竟將實事說做空理。汝學佛
有年，何得尚不知宋儒之過，而欲襲之以開人正知乎。佛教事理，性相，
<pb n="3"/>
修證，因果等，不相混濫。宋儒專取其最深之理諦，其餘事相，概皆抹
殺。以故斥因果報應生死輪迴，謂天即理也，鬼神者二氣之良能也。由
此一般眼中無珠者，奉其學說，大家皆以因果報應生死輪迴，為佛誑人
之法。縱有見得及者，以門庭虛榮心盛，欲百年後主入文廟，亦不得不
人云亦云。道學之明由宋儒，道學之滅亦由宋儒。自茲以後，多半人，
皆以因果生死輪迴為渺茫，以致善無以勸，惡無以懲。向無歐風，尚可
支持人道。近來歐風東漸，竟公然廢經，廢倫，廢孝，免恥，殺父，殺
母之學說，與其實事，通通演出。此之禍根，完全從宋儒來。<le>光</le>每一思
及，不禁為儒教痛。偶與一二知己者言此義，絕無一人謂為不然者。在
彼當日倡此學說，其意恐人謂儒教之義，淺於佛教。得此義以維持，庶
不至天下後世之人，完全崇奉佛教，而藐視儒教。不知數百年後，竟得
此之結果。所謂欲大明儒教，適成其滅除儒教也。哀哉。儒教聖人之本，
吾人不得而知。論儒者，必須按儒教所立之地步身分而論，方可無弊。
汝後之諸說，均好。唯此一段，<le>光</le>已知汝佩服宋儒之固執甚堅。當此群
滅儒教之時，尚不知因何而得有此事，而襲此故套，欲今後同師宋儒執
理廢事之說。又欲貢之棣棠，若棣棠是真通家，決不贊許汝此說。若尚
依附人言，則將引棣棠入於執理廢事一門，其禍豈有既極。<le>光</le>是以不寄
與棣棠。而略說宋儒心病，及因此致成此時率天下之人，同歸獸域之惡
極世道也。汝若謂<le>光</le>所說者不是，請熟讀詩書易春秋說天處，看畢竟是
宋儒之失，是<le>光</le>之妄也。孟子荀子告子，及所有儒書之言性處，若按儒
家本宗論，則<le>光</le>不敢置喙。若按佛教論，則彼之所言性者，皆屬於情。
雖名為性，不得謂之真如不變之性。倘此處一籠侗，雖能利人，亦伏有
誤人之機。若知是情，則謂善，謂惡，謂善惡混，均可。若認此為真如
不變之佛性，謂之為善，尚屬贅語。況又謂之惡與善惡混乎。古今大聰
明人，每好自立門庭，不肯人云亦云，故致有此種議論。正所謂世界原
清平，唯人自擾亂耳。又汝久慕棣棠之名，欲與之相磋磨，此稿何不令
人抄好，而潦草如此，殊失交友之道。<le>光</le>直心直口，不計人之然否，祈
為慧諒。<little>（楊朱之學說、於世毫無所益、何可與墨並論、補論）</little>
又，許止凈又將歷史統紀，略為增修。李耆卿擬刻木板，以期永傳。
<little>（請一極高寫宋字人寫而刻、亦甚認真不惜工本）</little>此須二年後，方可出
<pb n="4"/>
書。現又令照舊式排板，亦排兩種，緩辦不急，大約年內或可出書。此
板排成，紙板打好後，去年所打之八付紙板，悉付祝融，庶以後同得閱
此善本矣。無事勿來信，免得彼此勞神。某某由此二書，真有正知見人
尚肯掛齒乎哉。梟鳴獍嗥，誰聽此音，何須提及。<little>（五月十三日）</little>

<h2>復謝慧霖居士書十四</h2>
　　今日之世道，乃患難世道，欲其於患難中不遭患難，非志誠懇切持
念觀音聖號不可。而況身膺邑宰，當土匪軍橫行之時，若不仗佛慈威，
欲以自己才智料理，則難如登天，險於履冰矣。若秉除暴安良之大慈悲
心，即得此種惡類，勢必須辦者，但存衰矜之心，自不至於結怨與遭禍
也。去年一弟子曹運鵬，在安徽廣德作縣長，因辦一案殺過人，其黨侶
謀報仇。彼於十一月間退回上海，至臘月十三來十人至其家，問彼在否。
其妻言出外去，其妻與女十九亦皈依<le>光</le>，見其形勢，志心念觀音。匪搜
其箱得二千元一摺子，及百餘元現洋，遂坐其家候彼回。彼回家，見十
人各執手槍。問其所以，言特來報仇。問為何事，言為辦殺彼之人。問
以何故行殺，遂言由上憲發來令殺。彼云此系上憲之命，非曹某自殺。
匪徒不以為然。問汝等可認得曹某否，云認得。相談許久，匪徒不耐煩，
謂大家曰，我們且去，明天再來，遂去。曹運鵬與匪談說許久，問認得
否，言認得，而竟不認得。且不問汝是甚？人而去，期以明日再來。匪
去後，運鵬打電話於銀行，令勿給錢，恐匪又來，挾家同往青島去矣。
此種感應，多不暇書，能實力持念，決定逢凶化吉。演稿包內，附閨範
一部，壽康寶鑒二三本，令子弟詳閱。庶不致斲喪元精，致成孱弱，及
與夭折也。明道師在上海赫德路佛教淨業社辦流通，若欲請所有諸書送
人者，照章程直與彼信可也。

<h2>復謝慧霖居士書十五</h2>
　　接手書，知為法為民之心，猶如昔者，足可徵其具堅剛之志力，不
與時俗浮沈矣。涪陵，係佛法不到之地，最初開辦，不宜即於高深處下
手。宜先表示其高深處，非今人素未修習者所能即得。然佛法固有大方
便法門，令無力即得高深者。修持淨土法門，並須極力敦倫儘分，閑邪
<pb n="5"/>
存誠，諸惡莫作，眾善奉行。又以信願念佛，求生西方，果能如是以修，
則可以仗佛慈力，帶業往生。若得住生，則所得利益，較彼能修至高至
深之法者，亦絕無所歉，尚有過之百千萬倍者。以一則專仗自力，一則
兼仗佛力故也。如此以說，彼決不敢小視淨土法門，而修高深者。若不
如是以說，彼必以高深自期，以凈土法門歸之於愚夫愚婦。究其實益，
或少知名相，自高自大，畢竟難以得斷惑證真之實益。究其結果，則欲
望彼愚夫婦仗佛力帶業往生者之肩背而不可得。此天下古今好說大話，
好以通家自詡者之通病。吾人既欲利人，若仍踵襲其跡，則成宋儒欲衛
儒教，故破佛說。究其所得，則成廢經廢倫廢孝免恥殺父殺母之實禍。
使彼亦提倡因果報應生死輪迴，人當有所畏懼，有所冀慕，世世相承，
不敢以此等事為佛騙人之妄語。則歐風再烈，何至少數信從乎。況胥天
下之偉人傑士悉信從乎。鳴呼哀哉，滅儒教育，非歐人也，乃宋儒也。
宏揚佛法，不在真實行持處注意，唯以玄妙為事者，其弊亦與宋儒相同，
故不敢不與汝一發揮也。近來密宗大興，然某某某之劣跡，已大為露布。
聞重慶佛學社，完全變作密宗道場，彼成佛之易，往生之易，直同反掌，
居士恐亦為之感動。但思某某多年專學密宗，其見識如此，決非成佛及
業盡情空之氣分。則彼之所學者，殆非如來所傳之密宗。使真正如來之
密宗已得，何致香臭亦不知，而任意侮衊聖賢也。<little>（六月初九）</little>

<h2>復謝慧霖居士書十六</h2>
學說之誤人，只在最初幾希之間。其後之結果，則無法可收拾矣。
宋儒竊取佛教理性道理，而不知理性由事修而為成始成終之據。以故撥
無因果報應，及生死輪迴，致成今日之滅絕倫理之世道也。汝於佛學，
頗有見處。對於初機，不先以事修為事，而以第一義諦為訓，其錯也莫
能喻焉。百丈錯答不落因果一語，按實理亦非有錯。以教不投機，致人
誤會，遂致墮五百生野孤身。所以古人謂寧可著有如須彌，不可著空如
芥子也。上帝臨汝，無二爾心，在帝左右，簡在帝心等，當極力為彼等
說其事相理致。令彼等均皆嚴恭寅畏，常凜對越之誠。若爾即不發明第
一義天之深理，而亦決不至於悖謬。若完全不按事說，專按第一義說。
俾上焉者雖悟深理，不務實修。下焉者便成肆無忌憚之狂徒矣。可不哀
<pb n="6"/>
哉。汝欲利人，不但宋儒之派不可學。即鳳篪先生之派，亦不可學。以
彼重在理性，不注重事修故。宜步趨周安士先生，則其為益也大矣。今
之人通害執理廢事之病。汝又從而導之，其禍寧有底極。然不以<le>光</le>之所
說為非，乃汝之大過人處。多有明知自己錯謬，尚復極力辯護者，何止
一二三四五六七八也。楊子之學，直不足以掛齒之學。孟子當日，猶以為論，
雖屬闢彼，實因此臺高彼之聲價。使孟子不屑掛齒，後世誰知有楊子其人者
乎。教人先要識彼來機，否則且注重於事修，則為最穩妥之法則。楊子亦不
可以為哲學。哲學用之而善，尚有益於世。楊子之學，似乎自任天真，實則
戕賊人道。以人各不相為，則水尚無由而吃，況穿衣吃飯乎。世之人無一不
仗人力，方能為生者。上自皇帝，下至乞丐，莫不皆然。彼拔一毛而利天下
不肯為，不知彼穿衣吃飯，完全皆他人之力所得成就者，彼無一毛之利人處，
彼亦不應受人一毛之利。此種邪說，尚有以為一家學說者，真是廁蛆與神龍
並論矣。聶雲臺處，切勿再寄信，彼大病年餘，今雖稍愈，不能用心及多說
話。彼之相命，依子平家皆謂前去二年決難過，幸已過矣，但復原不知在何
時也。許止淨事頗繁，兼以色力不甚佳，以故不甚應外緣。楊棣棠已托明道
師向居士林打探消息矣。歷史統紀，令明道師寄十包，每包五部，大約可以
足用。開會演說，體裁頗好，而辦事之人，實不易得。今之無論何界，一動
即立章程，求其能依章程實行者，則便難其人矣。若知其難，當從省心力處
辦。但期有益，不必定要合大章程。若必欲合大章程，或致小益亦莫由得，
以人情太下作，不樂遵正式範圍故也。<little>（六月十七）</little>

<h2>復謝慧霖居士書十七</h2>
　　明道師昨有信來，言楊棣棠之件，已寄去。雲臺之件，面交於彼，現比
前校好點，能於房內行動矣。以後與楊通信，可直寄檀香山中華會館，即可
收到。尤宜書何國何島，<little>（恐是夏威夷島）</little>記不甚清，須問郵局自知。又宜
用外國字，恐郵差不識中文，則或致誤，頂好中外文併用。

<h2>復謝慧霖居士書十八</h2>
　　近來念佛相應，欣慰。陳海超於民九、十年間皈依過。<little>（法名志淨）</little>其
人好談理性，蓋聰明習氣所使也。曾來信多談理，<le>光</le>頗不以為然，後不來信。
<pb n="7"/>
至民十九年<little>（或廿年春不記得）</little>令友人將一念成佛法門寄來，<le>光</le>
見其序中推
尊，且後印版權所有，又一本售洋三元，因將其書與其友寄回，而深斥其以
凡濫聖，借佛法以求財利，彼後來信道歉。上海打仗，其廠已燒，則其紙型，
當亦成灰，想彼利人心切，或又排印也。此種書唯大通家看，則不受病，稍
聰明而事理未能瞭然者，便即以明白此一念為到家，則誤人處正在其欲利人
處。當今之時，人皆學空套子，此種高調且以不唱為是。不久當有歧路指歸
十包寄來。八九月間，當有物猶如此十包寄來，此書專記物類之懿德懿行，
雖不言戒殺放生，實為戒殺書中之冠。因印六萬冊，其緣起序中說之。<little>（六
月十九）</little>

<h2>復謝慧霖居士書十九</h2>
　　玉砫師人極誠實，與<le>光</le>同住紅螺山半年。彼所說禪淨之義，乃只在用功
一邊說。若謂此義高深玄妙，圓融透徹，則便有違經之咎。淨土一法，俾凡
夫仗佛慈力帶業往生。撇去此義，唯以一念不生，一心不亂，相同為事。直
是違抗佛經，自立章程，以誤初機者，故不得不為說破。<le>光</le>粥飯僧耳，老實
念佛。人有問者，亦以此答。兼說因果倫常，何可云不測。以粥飯僧加以不
測二字。豈非以凡濫聖，令<le>光</le>同汝俱獲罪咎乎。

<h2>復謝慧霖居士書二十</h2>
　　汝謂川中危險，欲來蘇州，然須知甚難。所言籌六七千以作全家過活之
資，而自不能帶，帶則更恐有意外之危險，匯則百元須三十多元之匯費，此
虧豈喫得起。現在蘇州似乎安靖，　倘東西洋戰事一起，則上海及近海之地，
均成彼等水陸戰地，則蘇州之危，危於成都矣。此<le>光</le>臆度之見，究莫能知後
來之吉凶若何。唯匯水太大，此固人所共知者。祈至誠念觀音一日，拈鬮問
其進止，或吉或凶，再做道理。五臺志排好六七成。峨志尚未理好。五臺志
排完，即可接排，或可年內了手。九華志定在明年夏秋間。靈巖志亦當為被
修輯。畢則便離報國，遠隱於人不及知之地，以終餘年。報國非我所有，不
過作客暫寓耳。人心通壞了。當權者倚勢虐民，剝民脂膏，以助洋人之富，
此心不知何所取益，無他，自私自利之心重，卒至自害害人，同歸於盡。此
之禍根，由程朱破斥三世因果六道輪迴之事理，謂為佛以此騙愚夫婦信奉其
<pb n="8"/>
教耳，實無其事，以人死之後，形既朽滅，神亦飄散，縱有剉燒舂磨，將何
所施，又有何者復託生乎。此語大開一肆無忌憚之端。彼唯知教人盡誼儘分，
正心誠意，而復將督責人不得不正心誠意，盡誼儘分之權，完全毀滅。後之
學者襲取其謬，欲得純儒正學之名，致治身治國之法，皆成支末，了無根本。
及乎歐風一至，則完全通身擔荷，其弊而更加甚焉。所以現今事事皆是作偽，
即如近世道學張鳳篪，其父艱難困苦，竭一二年之力，以刻安士全書，彼無
一語及之。此蓋受宋人唱高調之毒者。鳳篪篤實君子尚如此，其他澆薄奸偽
之流，則又何能掛齒乎。人心全死，國何能存。所幸者尚有一句南無阿彌陀
佛，及南無觀世音菩薩，當死生守之，庶不至來生並天地父母之名字不聞也。
若不決定求生西方，來生便成禽獸人矣。何勝嘆哉。<little>（九月十五）</little>
　　謹案慧霖奉到此諭，全家齋戒敬誦觀世音聖號一日，然後在佛前拈鬮，
連拈三次，皆為留成都吉，遂罷東下之議也。

<h2>復謝慧霖居士書二十一</h2>
　　前航空信，即接到，並送二位友人矣。前日寄一信，想已接到。今之宏
法者，通是崖板章程，不知變通。仁王固可護國，講之殊難領會，念之亦無
有多少。若以普門品為救國而講演，則三歲孩子，也會念觀世音菩薩。若仁
王經，則百千中之一二人矣。如此宏法，只得宏法之大名，難得護國之實益，
可嘆孰甚。思仁之法名，當名宗？，此即古堯字，而完全是土，而亦不失宗
堯之義。三土之高厚以自勵，內盡孝弟，外行仁慈，兼以佛法為依歸，則可
為世模範，幸何如之。當須善教，切勿效今人皆自陷子女於罪海中。彼方以
為我愛兒女，是愛有甚於殺。故致群起而殺父殺母，皆其父母不知教導之所
致也。汝為成都具瞻，以後真欲利人，切勿死守成規。若前二次之救國舉動，
<le>光</le>不禁心痛。捨簡求繁，捨易求難，捨無耗費而大耗費，卒至會念者寥寥，
其為益能不寥寥乎。今年有一小女年九歲，得一怨業病年餘，中西醫看之無
效，<le>光</le>令念觀世音菩薩，並令飲大悲水，兼洗其患處，旬餘即愈。一小男十
一歲，亦如是。當大急難時作佛事，當愈簡便愈有益。故曰愈病不在驢駝藥，
救急還須海上方。汝知之乎。<little>（十一月十一燈下）</little>

<h2>復謝慧霖居士書二十二</h2>
<pb n="9"/>
　　昨接汝普告文，詞理均周到，所可惜者，不甚知事務。當此大劫臨頭，
只靠一西僧，數百和尚，誦楞嚴大悲，便能止息大劫乎。何不普告全城全邑
全府全省全國全一切人，日常志誠念觀世音菩薩，以消此大劫乎。以懇切至
誠之心，作清晰顯了之文，痛哭流涕而懇告之。人各有心，當必大家發起，
展轉相勸，則觀音佛聲，震動虛空。匪縱不能滅，當不至於過甚。十餘年前
川中一居士，提倡持楞嚴咒救國息災，以不能念者印咒作一小卷，俾帶之身
上，懸之門首，供之家中，其費亦頗有可觀。而不知教一切人念觀世音，則
不需費。而一切老幼男女，同種莫大之善根。彼以章程與一小卷咒寄普陀，
其時日已到，即寫信已來不及。<le>光</le>但嘆傷而已，並不與彼通信。今年川中又
發此會，<little>（或是去年、記不清、）</little>又舉前者為例，此不知是何人說，並非本會
通函，故亦只可付之一笑。汝昨之說，亦復見不及此。是捨簡便人通能行者，
而只期一西僧五百多和尚消此大劫。非謂西僧和尚不能消，何忍令一切當受
災者，不令深種善根乎。是知措大事者，不計及小，究則以虛張羅為極致，
誠實普行為不致意，<le>光</le>一向不喜多事，而一函遍復，固一一指明。何欲滅大
劫，不一采取，而普勸同人咸念觀世音乎。念觀音除不發心者外，雖三歲孩
子，也能念。念楞嚴則萬中一二人耳。念觀音毫不費事，亦不須費，念楞嚴
非數千元不能畢事。為民上者舉一事，亦須慮及於此。則事行則同，而實惠
大相懸殊也。<little>（十一月十四）</little>

<h2>復謝慧霖居士書二十三</h2>
　　汝無甚餘資，何必為<le>光</le>寄錢。春間由重慶匯五十元於弘化社，匯者並
未說明，弘化社亦不來問，遂去信重慶，月餘亦未來信，後因德森師信中，
方問弘化社，始知款來月餘矣。遠路寄物，必須標示清楚。近寄之中國政教
略義甚好，然欲行古聖賢之法，必先揭後世衛道害道之禍。如療病然，不去
邪毒，即行輔助，則輔助反成禍害矣。當此大劫臨頭，欲為天下後世謀治安，
尚畏忌不敢言先哲之弊，先哲有知，當痛哭流涕，聲震大千矣。<le>光</le>一向認理
而不認情。當此時際，尚不敢指斥闢因果輪迴之非，而欲復古聖之至治，乃
北轅而適越之見也。<le>光</le>殊不謂然。<little>（五月廿三）</little>

<h2>復謝慧霖居士書二十四</h2>
<pb n="10"/>
　　兩次航信，以人事冗繁，未能即復。所立功課，無有不可。女校訓辭，
已於二次航函來之次日，並汝之信，一併寄雲臺矣，勿念。密宗道理，不可
思議。而今之傳密宗，學密宗者，各以神通為事，未免失其本旨。傳者尚無
真神通，學者誰得真神通。諾那來上海太平寺，言及密宗亦以往生西方為事。
而阿彌陀長壽陀羅尼持之，開囪門，即能隨意長壽，或即往生，此語何可一
概。勿道爾我不能，即諾那也不能隨意往生。一弟子以此事問<le>光</le>，<le>光</le>
復之曰，
此事理實為的確有之，但不可謂人人均能往。須知密宗要旨，在三業相應。
果三業相應已久，便可從心所欲。未到心空而妄欲得者，或至著魔。此密宗
一大關係也。<little>（九月廿八）</little>

<h2>復謝慧霖居士書二十五</h2>
　　當此時局危險之時，只好靜守。若萬不能守，再行逃避。若輕於妄動，
一經離家，家業半屬別人。欲回而又整頓，復原則難如登天矣。所言川僧聽
脈念佛者，民十七年，其徒以其師所作之文與偈，持至太平寺，祈<le>光</le>為改削
流通，又祈作序。<le>光</le>閱之，謂汝師到是有所悟者，但以禪淨宗旨不明，以禪
為淨，以淨為禪。俾念佛者不致力於信願，而致力於參究。縱有所悟，由無
信願，不能仗佛力往生西方。由未斷惑，不能仗自力了生脫死。汝要流通，
我也不打破，汝自為之，我亦不為汝改削，亦不作序，汝印出來也不要送我，
我也不肯為汝施送，其人遂去。向大中書局排印數千本，從前之名不記得，
大中書局老闆，送<le>光</le>兩本，名禪淨言行錄。其偈居半，似有道理，但宗旨混
濫，亦可令無知之人種善根，亦可令真修淨土人棄信願，此種書，<le>光</le>不肯干
預。川中每出異人有劉某者，皈依寶一法師，寶一庵中有湖南二女居士，劉
為偽撰自知錄石印若干送人，專門以大菩薩所得不思議境界，為此女人所經
歷之境界。意欲由此抬高其師之聲價，其師亦於頂格批之以流通。有丁某寄
<le>光</le>，祈<le>光</le>詳批作序。<le>光</le>閱之
云：「此書萬不可流通。雖無外道話，但專談自己
所得之境界，絕不說如何用工。初心人看之，均想此境界，必至著魔。此女
人既能得此境界，何得不知誤人乎。祈通通燒之，勿再送人。現在時局危險，
不必專以打觀音七為事。七固不可不打，當令城鄉老幼男女，日常念觀音聖
號。以期冥為加被，俾匪焰消滅。此時提倡，人必信從。若大家都怕死肯念，
當有大效。若只以打七為事，乃少數人所為。若令人民各各常念，則其益大
<pb n="11"/>
矣。彼不知世務者，動必援古。不知因時制宜，隨分隨力以設法，則用力多
而獲益少矣。<little>（九月十六）</little>

<h2>復謝慧霖居士書二十六</h2>
　　指歸淨土，乃禪不禪淨不淨之書。亦可令無信心者種善根，亦可令真念
佛者棄信願。所種之善根在未來。所棄之信願在現在。具眼之人，決不流通。
彼以禪淨自名，而不肯依淨土真宗旨，可嘆之至。今之提倡淨土者，多是此
種知見。深恐人以己為不通宗，故成此宗淨俱失實益之結果耳。<little>（九月初八）</little>

<h2>復謝慧霖居士書二十七</h2>
　　兩函均收到，勿念。峨志前開單時，憶每包五部，擬一百部歸峨山，故
開二十包。後因重，只包　四部，峨山之百部，尚欠二十部，故又令寄五包，
以足一百之數。餘均不再補寄。又王鏡湖所畫佛相，前寄王曉曦義比洋行，
並書已與佛學社說，令其追問，彼又欲寄峨山結緣，直寄成都汝宅，想已收
到。當為看門者說，令其回信報收到，以免彼企望。峨山明時尚不乏高人，
而木皮殿之鐵碑，自嘉靖時豎立，至今令人痛心。聖欽記載，直以彼為全國
僧人領袖，竟將鐵碑錄出，交王曉曦寄來。而且每篆之傍，各音楷字，尚不
知其為謗佛法之文。當日鑄碑之僧，　縣誌尚載其名，彼亦不知其為謗佛法
之文。<little>（今與汝說者、恐一班無知僧、謂為毀古跡也、）</little>今果能毀此四百年長
謗佛法之文，實為一大快事。尚祈為峨山大眾說其所以。庶不至瞎眼者，謂
毀古跡也。<little>（正月二十一日）</little>

<h2>復謝慧霖居士書二十八　</h2>
　　昨接手書，不禁為廣安人民慶。所作各學訓，通皆契理契機。然或廣訓，
不可不以因果為前提。自程朱闢因果以來，儒者皆不敢談因果。一則固守黨
同伐異之陋習。二則冀為純儒入廟之偷心。以致治國，治民，治家，治心，
均無根本。近來廢經，廢倫，殺父，殺母之風，皆由闢因果之學說而來。今
則視堯舜禹湯文武周孔，通不如洋人。又何必顧畏固執者之攻擊，而不敢說
其癥結。以致聽者猶不知愈病之真訣，豈不大可憐哉。德森師於八月初八離
蘇，經江西幾處瞻觀，<little>（九江廬山吉安）</little>至廿五始到贛。其母尚健。壽量寺
<pb n="12"/>
觀音殿已成，可以安僧行道矣。大約十月半前，可以返蘇。許止淨近亦來報
國。待德森師回，<le>光</le>當出關，仍住報國。明年九華志出後，再定行止。今寄
淨土五經二包，念佛懇辭十包，憨山年譜一包，遠公文鈔一包，坐花志果十
包，安土全書三包，觀音頌三包，淨業指南五包，人生指津五包，飭終津梁
一包，了凡四訓一包，嘉言錄三包，共四十五包。以助教民之至意。<little>（九月
二十一日）</little>

<h2>復謝慧霖居士書二十九</h2>
　　兩接手書，不勝感嘆。保甲公約甚好，惜全國各縣長不致意於此。德森
師本月初七回來，許止淨九月初來。明道師病久，於本月十九早二點半鍾去
世。二十一運龕至靈巖，廿五遷化，入靈巖普同塔。六十元收到，當為印送
經書之備。此次或有大禍，<le>光</le>實無有遷移之念。以老病畏寒，不能遷移，勿
道<le>光</le>不移動，即德許亦不移動。以<le>光</le>若一去，報國即廢，無人維
持矣。況蘇
州數十萬人，均不去，吾僧徒何特畏死以去，以令蘇人增大惶懼乎。廿一年
蘇亦垂危，去者十之七，尚有決不為動者，凡逃難者，均遭搶劫之難，不逃
難者，安然無患。有幾處函邀往彼者，<le>光</le>復云，若有危險，當隨炸彈而去，
校比路上受搶劫，長時懷懮懼，為優勝多多。此次若起戰事，當以不動自守。
死乃人各難免，與其流難失所而死，不如安住不動而死之為安樂也。現在弘
化社事，悉歸<le>光</le>任，隨分隨力以辦，並不願廣為募化，以令人生厭，而起疑
<le>光</le>貪財之心也。祈放心勿念，三界無安，西方極樂，唯此為所遷之地，此外
則一無所遷。現不出關，以省各處講演之煩。以後無要事，不必來信，以免
彼此勞神。

<h2>復謝慧霖居士書三十</h2>
　　前聖欽師來，持汝手書並廿元，供養二字，何敢當。即為寄閨範等十餘
包，以祈有益貴處耳現今法弱魔強，聰明者多分歸於某某之派。彼抱一革命
之成見以大權未得，不能滿彼所願。倘令得權，則即行驅僧奪產，以作彼眷
屬永世之祖業。餘所驅出之僧，當為分配各寺，以為作橕門面之具。此種人，
何能和衷共濟乎。<le>光</le>素知法門事難維持，以故不主寺廟，不收徒眾。今已老
矣，一切事皆不干預。以汝不知所以，故為略說。像片一事，小之小者，<little>（聖
<pb n="13"/>
欽和尚已持去、）</little>何得云令聖欽墊款，後當歸還。況汝有廿元來<le>光</le>縱見小，
豈有此不近人情之舉。汝作此說，亦未三思耳。過謙失中，跡近於毀，於一
切人前，均宜渾厚，切勿如此耳。

<h2>復郭漢儒居士書一</h2>
　　佛法浩瀚。博地凡夫欲於現生了生脫死者，除信願念佛求生西方外，別
無有能滿其所願者。世有多少聰明特達之士，專以研究大乘經論為志事。而
於此最簡便最圓頓之法，返淺近視之，而不肯修。蓋其平素注意深妙之理性，
而不詳思佛力之叵測，以故棄佛力而仗自力。自負為大通家，卒致只得其名，
罕得其實。返遜愚夫愚婦無知無識者橫超三界，高登九蓮。致自己仍在生死
苦海中沈淪莫出，豈不大可哀哉。此世間學佛者大多數之通病。<le>光</le>宿業深重，
生甫六月即病目，經六月之久，目未一開，除食息外，晝夜常哭。以此因緣，
目不如人。　後出家，得見淨土法門，遂專心於此一事。有不以我為庸愚者，
均以此告之。其有負大通家之聲望，亦任人為大通家。汝欲皈依，志期了生
死則可。若欲為大通家則不可。今且將錯就錯，為取一法名為慧融。謂依佛
智慧，於此淨土法門，融會貫通一切諸法。俾一切人由約而入，不致有日暮
途遠之嘆。今為汝寄書數種，讀之則淨土法門之所以然，悉可備知。淨土五
經，十要，宜格外注意。而於<le>光</le>所作之序，尤宜篤信，不可以文不雅馴而忽
之。於此經此書，信得極，則可謂真佛弟子，能自利利他。當此危險莫測，
無法可救之時際，捨此一法，佛也無法可設矣。祈詳閱。<le>光</le>目力不給，祈勿
常來信，以色徒勞。<little>（丙子六月二十日）</little>

<h2>復郭漢儒居士書二</h2>
　　提倡佛學，當以敦倫儘分，閑邪存誠，諸惡莫作，眾善奉行為本。能如
此，則於世出世法均不悖。否則尚是名教罪人，何堪學佛，以望了生脫死乎。
諸惡莫作，眾善奉行，此佛戒經中之略戒，文昌陰驚文引用之，人唯知陰騭
文有此語，不知其來也遠。末世學佛所宜注重者，在知因果與修淨土。以知
因果，則不敢自欺欺人，作傷天害理損人利己之事。修淨土，則雖是具縛凡
夫，便可仗佛慈力往生西方。諸餘法門，皆須煩惱斷盡，<little>（三界內見思二惑、）</little>
方可了生脫死。否則縱令大徹大悟，有大智慧，大辯才，曉得過去未來，要
<pb n="14"/>
去就去，要來就來，尚不能了。況具足煩惱者乎。講淨土，要將淨土為佛法
中之特別法門，下凡與上聖共修之道，末世眾生不修此法，則但種未來之善
根，絕難現生出輪迴等道理詳說。地藏經，說因果，頗顯豁，其註解，唯科
注可看。揚州藏經院刻有地藏開蒙，不可看。以原本不甚好，又經一不通之
人修之，愈加不好。十餘年前有人以此經註送<le>光</le>者，<le>光</le>令其持去
，以<le>光</le>不敢
轉送故。今將<le>光</le>所存之科註寄來，其注頗詳明。以不足包，因將一弟子送<le>光</le>

之孝經註附之。此人博聞而好名，故其注以廣為事。然藉作參考，則非無益。
又附淨土五經二本，若詳知<le>光</le>之前後二序一跋，則提倡佛學，當不至捨仗佛
力之法門，宗仗自力之法門矣。又寄無量壽經頌一包，此頌雖未能將經義徹
顯，然亦可以為初機者，作一助緣。隋道綽禪師一生專弘淨土，講淨土三經
近二百遍，可知一年之中當講四五遍，不以繁重為忌，唯期人各悉知。今人
則必不肯如是重重屢講也。古人以利人為本。今人以求名為本。若專講淨土，
人或見輕。所以不肯專精緻力於一法也。<little>（六月初五）</little>

<h2>復時若居士書</h2>
　　前者藺伯操言，汝欲請觀音頌五十部，因令中華書局代寄八包，係五十
六部。後每因郵路不通，或書阻不發，或中途閣置，現今想已寄到。前三四
日伯操來，交洋三十餘元，一時不記，恐是三十六元。言二十元系交觀音頌
之資，觀音頌每百部三十四元，每包書局寄，必掛號，則是二角，為防送者
作弊，非掛號不可，二十元即已清。今日與汝寄文鈔，安士全書，壽康寶鑒，
學佛淺說，彌陀經白話解，閨範，感應篇直講等，共十三包，亦不必算錢多
少。<le>光</le>以秦人，其數年來以郵路梗阻，不能寄書，令吾鄉人得聞佛法，實為
一大憾事。嘉言錄已無，故只寄一二本，待十一二月二次三次印出，當再寄
幾包。汝於去年托伯操求皈依信，未接到。今為汝補書法名為慧泰。蓋以時
紀順若，則為泰象，泰則業消智朗，障盡福崇矣。凡欲學佛，必先學為賢善。
若不敦倫儘分，閑邪存誠，諸惡莫作，眾善奉行，則尚是世間罪人。譬如疥
癩瘡潰之人，何能承事天帝，故須先從倫常立基，以為學佛之本。祈詳觀文
鈔嘉言錄，則一切自利利他之法，皆可悉知矣。

<h2>復梁慧棟居士書</h2>
<pb n="15"/>
　　<le>光</le>現以年老精神不給，又有迫不及待之三山誌須修理，早已拒絕一切。
因汝之誠且為略書數語。汝弟與何映西，為取法名。梁柱法名慧柱。何映西
法名慧西。謂立志篤修自利利他之淨土法門，如柱之橕天，月之映西也。餘
詳一函遍復。以後不可再來信，來則不復。<little>（七月廿五）</little>

<h2>復張曙蕉居士書一　</h2>
　　觀所作詩，其聲調意致，實不讓古人。但只是詩人之詩，其衷曲愁怨，
似絕未聞道者之氣象。即與君題序者，皆與君同是一流人物。君既有此慧根，
忍令以悲怨而消磨之乎。一切眾生，皆有佛性。我既有佛性，可任其被煩惱
蓋覆，歷劫不得發現乎。當移此愁怨以念佛，則生入聖賢之域，沒預蓮池海
會。倘具有宿根，當不負老僧此一呵斥也。

<h2>復張曙蕉居士書二</h2>
　　接手書，不勝欣慰。但以香期人事冗繁，未能即復為歉耳。大凡聰明人，
多皆傲物而自是，不肯受人呵斥。<le>光</le>愧無學問道德，不能稍益於世，因茲抱
一他山石之素願。欲令純金良璞，皆由我粗礪之質，以成世寶。是以三次相
見，不以贊而以勉，不以人情而以佛法為指示。其書與三次之語，呵斥頗切，
意必此後絕不過問。而書中所敘，頗生感激。足見宿根深而見理明，不自是
而肯聽善言。倘能將才人習氣，西歐虛派，盡情放下。以敦本重倫，躬行家
庭教育，俾一切女流，同仰懿范。再加以生信發願，自修淨業，自行化他，
同期解脫，以為閨範母儀，女流師範。則吾國之興，斷可必矣。然文人所說，
多屬虛浮，果真實如書詩中所說而實行之，則<le>光</le>前所期望者，皆必定可成事
實也。好高務勝，見異思遷，乃文人及虛浮學道者之通病。須知堯舜之道，
孝弟而已。如來之道，戒定慧而已。縱使萬聖萬佛相繼出世，亦不能稍變章
程也。了此則自知見異思遷者，皆由心中無主，非受道法器之所致也。佛法
法門無量。若欲仗自力，於若禪若教若律若密中得其指歸，尚不容易。況由
此證無生而了生死乎。淨土法門，乃普令一切聖凡，同於現生往生西方，了
生脫死之最捷，最圓，最頓，最簡易，最玄妙之法門也。若不以文鈔文字刺
眼，祈詳閱而實行之。此後再閱古德淨土各著述，則勢如破竹，循流得源矣。
汝之詩意義甚佳，然欲避綺語之譏，須當行其事。否則何止綺語，乃妄語戲
<pb n="16"/>
語欺三寶語也。<le>光</le>四十餘年不作詩，故不為和。

<h2>復張曙蕉居士書三</h2>
　　接手書，知前次之書，尚不討厭。此次除過譽不慧外，皆屬實情。一息
不來，即屬後世。此時縱才高八斗，學富五車，亦無用處。若不及早修持淨
業，待到此時，方知虛受此生。枉將宿生所種善根，盡消耗於之乎者也中矣。
可不哀哉。淨土法門，貴乎實行。今既知之，當隨分隨力行之，方有實益。
若但研究而不肯持佛聖號，以期近則消業障而增福慧，遠則出三界以登九蓮，
則仍是文人習氣。有此習氣，欲真實了生死證無生之利益，實萬難萬難。果
能發大菩提心，於公私之暇，實行愚夫愚婦老實念佛之行。則將來之母儀閨
范，師範女流，與預會蓮池，親承佛記，皆可必得矣。願將身體力行之不遑，
不敢故作戲論，以開罪三寶，常念勿忘，則幸甚。此後不須來信，<le>光</le>約於月
半後往滬。

<h2>復張曙蕉居士書四　</h2>
　君於民十六年見<le>光</le>時，<le>光</le>頗嘉其聰慧，而又能受人指斥，故<le>光</le>
常冀君為
浙地女界之善導。其後絕無音問，意其在普陀時所發起之善根，以無人提持，
遂復消滅矣。然<le>光</le>亦不肯再多事，以強人所不欲也。及見所匯之詩，其意致
完全不與此道相應，因略一啟迪。後見所復，遂大暢慰。是知入道，各有因
緣時節也。所寄弘法社刊，以冗繁無暇，只看曾女士孔節婦及某女士傳，並
八識四賓主頌。文意俱好，然宗門中語句，意在言外。四賓主似有文義，聰
明文人，可以模仿。若酬機之無義味語，決不可以文義會。如其真有所悟，
不妨為之提倡發揮。若祗以聰明模仿，且勿妄動筆。此與教大相懸殊，極宜
慎重。果真念到一心不亂，亦可頓識彼之意旨。未能真知，切勿含糊，冒充
通家。因近世人好剽竊，<le>光</le>頗不願人因此獲罪，故為君言之。

<h2>復張曙蕉居士書五</h2>
　　午後接海漚集一包，隨便閱其題目，亦有已在寶靜法師弘法社刊登者。
其秦始皇論，頗涉激烈，殊失中道。稱始皇之才處，可謂具眼。至完全推尊
始皇，而以焚書坑儒為大作略，則其過可勝言哉。彼欲愚民而焚書，非恐其
<pb n="17"/>
邪說誣民而焚書也。若凡邪說者焚之，固為有功。彼系悉焚言政治道德之書。
以易為卜筮之書，故不在焚燒之列。聖人在位，善人執政，惡人自可向化。
而彼所坑者，是不附己者，此種處何可推詡，而猶恨其未能坑盡乎。居士纔
力有餘，涵養不足，只圖一時快口，並不計誤無知之狂人。<le>光</le>旦暮將死之人，
於世無所益，唯以居士宿根深厚，特加磋磨，不知居士以為然否。

<h2>復張曙蕉居士書六</h2>
　世間聰明人，每以聰明自負，不肯虛心受人指斥。汝宿根深厚，實為進
德之基，觀手書不勝欽佩。宗門語句，勿道不悟，即悟而不善識機，以致誤
人，則自實得禍。前在迦葉佛法中，百丈山主人以一語不契機，致墮五百劫
野狐身。至唐百丈懷海禪師座前表明其事，始得脫去。是知以宗語作兒戲逞
口辯者，可畏之至。居士但實行禮誦，待至凡情聖見悉不得時，所有酬機之
語，直下俱皆明瞭。然雖明瞭，猶不可不慎重其事。如前百丈所說，實在不
錯。但以誤機而自遭五百劫野狐之報。況所答完全是錯乎。至於所匯十元，
仍為居士寄各要書，以期寧地閨閣英賢，同沐佛化。然人多書少，何能遍及，
故寄一函遍復，一包五百張，令學堂學生人各一張。得居土為之演說，彼等
必欣欣向榮。若最初志在顧本及求利，則小乎小矣。非<le>光</le>所望於居士者。寧
波信佛者固不乏人。然以粲華之舌，錦繡之筆，於日用倫常中，孝弟忠信禮
義廉恥各法中，提倡佛法之淨土法門，則實不多見。居士固有此資格，惜數
年來尚未真實發心。今既發心矣，忍令一切坤倫，同終其身不沐佛化，不知
了生脫死之出路乎。此<le>光</le>所以代兩土教主而勸駕也。

<h2>復張曙蕉居士書七　</h2>
　　接手書，似深知其病。然以文字習氣太深，雖自知而實不能痛改則畢生
終是一詩文匠。其佛法真實利益，皆由此習氣隔之遠之。故佛以世智辯聰，
列於八難，其警之也深矣。讀永明宗鏡錄詩，聲韻鏗鏘，非夙有慧根者不能，
然亦是修道者之障。以此種言句，皆系卜度而成，非真得道人隨口吐出者可
比。居士欲死作詩文之偷心，現在人無能為此種決裂開示，今引一古事以作
殷鑒，則詩文匠即可為擔荷如來慧命之龍象，而永為閨閫母儀女流師範於無
既也。其事在普陀山誌，妙峰大師傳中，清涼峨嵋二志亦載之。以此大師於
<pb n="18"/>
三山均有因緣，故不厭其詳。此師乃叔季不多見之人，其得益在山陰王寄鞋
底於關中，遂得大徹大悟，不復以詩偈為事矣。

<h2>附錄妙峰大師傳以資參考　</h2>
　明妙峰名福登，山西平陽人，姓續氏，春秋續鞠居之裔，生秉奇姿，脣
掀齒露，鼻昂喉結，七歲失恃怙，為里人牧羊，十二歲投近寺僧出家，僧待
之虐，逃至蒲？，行乞於市，夜宿文昌閣，閣系山陰王建，請萬固寺朗公居
之，一日山陰王見之，謂朗公曰，此子五官皆露，而神凝骨堅，他日必成大
器，當收為徒，善視之，未幾地大震，民居盡塌，登壓其下無所傷，王益奇
之，乃修中條山棲岩蘭若，令登閉關，專修禪觀，日夜鵠立者三年，入關未
久，即有悟處，作偈呈王，王曰此子見處已如此，若不挫之，後必發狂，遂
取敝履割底，書一偈云，<little>（者片臭鞋底、封將寄與汝、並不為別事、專打作
詩嘴）</little>封而寄之，登接得禮佛，以線系項，自此絕無一言矣，三年關滿，往
見王，則本分事明，具大人相。<little>（節錄清涼山誌妙峰大師傳）</little>

<h2>復張曙蕉居士書八　</h2>
　　世間多少聰明人，皆被之乎者也所誤，畢世不得實益。居士慧根夙植，
固為難得。然以多知多見，反為障礙。既信淨土法門，何不於此法中死心做
去。而修返聞數息唯識等觀，此各種法，均是大乘法門。然皆屬自力，未可
與仗佛力之法門論其利益也。今既發心念佛，當以心佛相應，生前得一心不
亂，報盡登極樂上品為志事。不必求其大徹大悟，明心見性也。宗門以開悟
為事，淨宗以往生為事。開悟而不往生者，百有九十，往生而不開悟者，萬
無有一。此義認不準，或致因求悟而反不以往生為事，則其誤大矣。今修念
佛法門，當依大勢至菩薩所示，如子憶母之誠心，修都攝六根淨念相繼之實
行。果能死盡偷心，則一心不亂，念佛三昧，或可即得。然念佛三昧，乃三
昧中王，且勿視為易易。縱不即得，當亦相去不遠矣。都攝六根，為念佛最
妙之一法。念時無論聲默，常須攝耳諦聽。此乃合返念念自性，與返聞聞自
性之二義而兼修者。返聞單屬自力，返念兼有佛力，則為益大矣。心念屬意，
口念屬舌，耳聽屬耳，眼皮下垂，即見鼻端，則眼鼻二根亦攝。五根既同歸
一句佛號，身根焉有不恭敬嚴肅之理乎。故知都攝六根，下手在聽。能都攝
<pb n="19"/>
六根，則心識凝靜而不浮散，便名淨念。以六根既攝，雜妄等念潛消故也。
淨念又能常常相繼無或間斷。則念佛三昧，可即得矣。故下曰得三摩地，斯
為第一。此大勢至菩薩，以教化九法界一切眾生者。實三根普被，有利無弊
也。果肯依之而修，當必有觀行相似等利益可得也。

<h2>復邊無居士書一</h2>
手書備悉。五臺山廣濟茅蓬，<little>（或稱寺）</little>現於去年由<le>光</le>與山西
現主席趙
次隴。<little>（名戴文）</little>將山上各寺及碧山寺子孫串通一氣，並五臺山區長縣長皆
與彼串通一氣，欲將廣濟茅蓬僧逐下山，以便彼等吃肉喝酒，人不經見，以
廣濟茅篷皆成年修持之人，兩相形比，自己覺得太難為情。而又不肯改良，
致成誣謗，謂茅篷之僧，惡於本山僧十倍。區長縣長受賄，致閻錫山趙戴文
亦以為真。其勢甚危。鬍子笏在山，亦無法可設，遂與廣慧和尚同來見<le>光</le>，
將事實一一說明。<le>光</le>令茅篷大眾念文殊菩薩，當有感應。初臺林逸來報國寺
皈依，彼系山西省政府駐京辦事處主任，<le>光</le>以此事托他與趙次隴詳細說之。
次隴前與<le>光</le>通過信，未曾晤面。林與趙說，趙遂派僧俗十人上山料理。與碧
山寺子孫一萬元，前已與過幾次，約二三萬元，令彼遷出。<little>（移去二十餘裡）</little>
纔成了一個清淨道場。上海聶雲臺，王一亭，屈文六等諸居士，各代為料理
緣薄，已曾敘中說明。佛學新聞報社在上海，豈有不知其事者。蓋小人生忌
妒而壞人之事，或想廣慧送他些錢，其人亦可想而知。<le>光</le>非但此次發起，乃
發起前之摧邪輔正，為文殊菩薩留一清淨道場之根本發起人也。人心之險，
險於春冰，佛學新聞會說此話，完全沒有人格了，可嘆可嘆。太平後去五臺
山朝文殊菩薩，住碧山寺，自知<le>光</le>言不謬。滬戰雖烈，<le>光</le>了無所
畏。不但貴
地不肯去，即靈巖山亦不肯去。今住於飛機長來之地，日誦大悲咒，念佛念
觀音。尚不敢住而逃之遠方，豈不令人見誚。若<le>光</le>只孤孑一人，去住均無關
系，況尚有弘化社事。<le>光</le>雖非寺之住持，然諸事皆以我為主。主人去，他人
或亦各去，則其事便成廢弛。於流通益世益人之經書事，大有關係。若大劫
臨頭，大家同歸於盡，<le>光</le>與之同死，亦分所應爾也。<little>（廿六年八月初四）</little>


<h2>復邊無居士書二</h2>
　手書備悉。汝前所寄摩利攴天經咒，<le>光</le>不傳人。何以故，當大劫當頭，
<pb n="20"/>
當以最易念最有靈感之法教人。摩利攴天雖慈悲，當不能超出觀世音之上，
此只七字，雖三歲孩童也能念。摩利經咒能念者，百無幾人，故不願以難念
者，另教一切望救之人也。上次所寄之贊咒經，頭緒不清，令外人無所適從。
若無人指示，頗不能了知。凡印經咒，必鬚眉目清楚，主伴註明。令發心念
者一目瞭然。儀不可太繁，繁則易於生厭。惜令師空公及般若行者，未為說
明。念字不可加口，加口則便失意。汝欲皈依，今為取法名為慧通。以既無
有邊，則其智慧無所不通。至於念佛求生西方法門，汝似未悉所以。而救世
救國最初下手末後成功之道，當以大家提倡因果，為標本同治之法。文鈔中
詳言之，祈細心閱之，想已早有此書。若郵寄無礙，當寄一部，數種共作一
包，以為自利利地之據。若不能寄，則待平定後，<le>光</le>若不死，尚可寄。<little>（民
廿八年七月初六）</little>

<h2>復邊無居士書三　</h2>
　　<le>光</le>七十九歲，目力不支，不能為汝特為鑒訂作序。救災當以盡人能念者，
為有大益。若摩利攴天咒，所印雖多，亦難於大劫臨頭時用，宜取消。令人
念觀音聖號，雖三歲孩童也能念。此咒甚長，且咒與音釋夾雜，非通家尚不
知作麼念，今人好異。觀音救苦救難，大乘顯密諸經，均贊嘆提倡而不用，
反用只一經所說之摩利攴天咒，極力提倡。且勿謂天咒之利益大，念觀音
之利益小，縱此咒即觀音示現，亦當以念觀音為事。汝信心雖好，不知一法
普攝一切法之至理。及不知要緊之時，愈約愈妙。儒教亦云博學而詳說之，
將以反說約也。汝若知此義，當以<le>光</le>言為至論。否則任汝，<le>光</le>旦
夕不保，不
能隨汝意應酬也。<little>（廿八年十一月一日）</little>

<h2>復方耀廷居士書一</h2>
　　手書備悉。<le>光</le>乃一粥飯庸僧，但以一人所傳之虛，人每誤以為實，殊深
慚愧。以故前霽<le>光</le>言及，疑系偶爾之談，故不敢即為通信。今既來書，知尚
不以虛名為誤，則只好將錯就錯。今為居士起法名為德仁。謂以敦倫儘分，
閑邪存誠，諸惡莫作，眾善奉行，信願念佛，求生西方自行，復以此普化一
切。俾一切人於世間法悉無欠闕，於出世間法，咸於現生得其實益，則其仁
慈也大矣，是為德仁。仁為善首，仁即慈悲。名雖相似，而以佛法了生死之
<pb n="21"/>
實益教人，校彼世間法只利及色身者，實天淵懸殊也。令夫人劉志慈。法名
德慈。女人家以相夫教子為天職，再能篤信佛法中最圓頓直捷之淨土法門，
其慈也，非世間之所謂慈也。以世間之慈，但在色身，不及神識。但在現生，
不及來生，況永劫乎。果能以敦倫儘分，及信願念佛等，教其兒女，及與僕
婢，並及相識。俾彼現生同為聖賢之徒，臨終直登彌陀聖域，是名德慈。此
慈之利益，直至盡未來際，了無已時。願二位各各努力，庶可不虛此生，不
虛此遇也。現今是一患難世道，無論何人，均當常念阿彌陀佛及觀世音聖號。
縱令遇水火刀兵及怨業病等危險，能志誠念，決定不至危險。又女人臨產，
須志誠朗念觀世音聖號，<little>（此時不可心裡默念）</little>便可安然而生，決無難產之
苦，即難產將死，教令念之，則即刻安然而生。能以此普告一切人，即為預
救產難，預救性命。而自己女媳等，亦得同蒙佛菩薩慈悲加被也。切勿謂此
語，非<le>光</le>所應說，古人云死生亦大矣。臨終助念，是助死者得往生。臨產念
觀音，是助生者母子離危險。近數年來，屢聞生產之苦，又詳知世人謬執，
<little>（有念佛人家、有生產則逃往外邊、過月餘方回者、）</little>故常與一切人說之，
祈慧察是幸。餘詳文鈔，此不具書。<little>（民二十一年八月廿三）</little>
　　德仁居士，前在江西政績頗著。今既潛居靜修，固宜以敦倫儘分等事，
並信願念佛等法，隨傾機宜，以告於素所服從信仰者。俾彼等同得世出世之
利益也。今為寄文鈔嘉言錄，歷史感應統紀，正信錄，各一分，以作自行化
他之據。又壽康寶鑒，感應直講，各一分，以為教兒女，為人與保身之根據。
此各書，如欲利人，少則向漢口泰安裡八十六號田申甫處購，多則向蘇州報
國寺弘化社請。

<h2>復方耀廷居士書二</h2>
　　手書備悉。近來念佛人多，其感應亦時有所聞。前日淮安觀音庵寄一捨
利，如粟米大，色如翡翠，云是一蓮友佛前燈花所結者，寄來欲為之證明評
論，以起人信心。<le>光</le>隨即盛一小瓷盒中，令大家看，看畢供於佛前。昨早朝
課畢，啟盒看，則無有矣。想是回彼庵去，昨已去信問之。有許多人尚只以
研究為事，而不肯實行，則是當仁固讓之流也，哀哉。令慈年近八十，尚欲
皈依，可謂宿有善根。然當此風燭高年，固當深為計慮。今為寄飭終津梁三
本，自存之外，給與王陳二人。當令家中眷屬，換班日陪令慈念佛。一則以
<pb n="22"/>
娛高堂。二則令彼各種善根。三則練習慣，則令慈歸西之時，大家均為助念
之人。若不令常練習，並不常為說臨終之助念，及瞎張羅哭泣之利害，則所
有眷屬，通是破壞正念者。此事最為要緊。若無人說，難免貽誤，則無邊利
益，以此失之，殊堪痛心。<le>光</le>不能詳說，飭終津梁乃詳說之書。人子於親，
臨終助念，當竭誠從事。故先須要家中眷屬豫為練習也。既常念，並常聞助
念及破壞之利害，則便可一致進行，而為助其往生也。今為取法名為德超。
謂以一心念佛，以期超出三界，直登九蓮也。此信雖為汝說，然陳王二人，
亦當如此教其眷屬，以免自己臨終誤事。亦當令彼各皆看之，<le>光</le>無暇另寫。
陳明鏡法名德明。謂能一心念佛，自可明其明德也。王士林法名德林。林眾
也，君也。<little>（出爾雅）</little>君即主義，能以信願念佛為主，以利大眾，則功德大
而人各景從也。今為二人各寄文鈔嘉言錄一部，並飭終津梁各一本，祈為轉
交。不滿包，則以一函遍復湊足分兩，此一篇，實為大有關係於現在時世之
文。若能依而行之，其利益當自知之，固不待述說也。國運危岌，天災人禍，
相繼降作，不於此書求出生死，則為自負。白居易云：「餘年七十一，不復事
吟哦，看經費眼力，作福畏奔波，何以度心眼，一句阿彌陀，行也阿彌陀，
坐也阿彌陀，假饒忙似箭，不廢阿彌陀，日暮而途遠，吾生已磋跎，旦夕清
淨心，但念阿彌陀，達人應笑我，多卻阿彌陀，達又作甚麼，不達又如何，
普願法界眾，同念阿彌陀。<little>（十一月十一燈下）</little>

<h2>復方耀廷居士書三</h2>
　　淨土五經寄到，不久當有歧路指歸寄來。七八月間，當有物猶如此寄來。
此二種，皆在上海漕河涇游民習勤所寄。一系專說念佛。一系令人戒殺護生，
而不說戒殺之話，專輯物類之孝，友，忠，義，貞，烈，救難，恤孤等之懿
行。戒殺中之特品，當印五六萬，散佈於有學識者，則其益大矣。令友易君
仲孚，既欲皈依，當令常讀五經。尤當注意於<le>光</le>之二序一跋。庶不致為禪教
密諸知識之所搖奪。歧路指歸，物猶如此二書寄來，祈與彼一冊。<little>（民廿四
年五月初二日）</little>

<h2>復方耀廷居士書四</h2>
　　手書閱悉。呂德法居士為沈淡岩居士所作往生記，頗好。唯前之四行，
<pb n="23"/>
不合本人身分，故勾之。而後作一跋，云蓋世極功，當不起一個矜字，彌天
大罪，當不得一個悔字。淡岩能知先人所操之業不善，親在勸其改業，親沒
竭誠懺悔，深合孝子諭親於道之義，與如來慈心不殺，修十善業之教。具此
功德，便可往生。況又篤信淨業，竭誠念誦乎哉。呂記前半議論，失其身分。
竟成淡岩先作屠人，後始懺悔修持，故不令用。祈與德法說之。<little>（民廿四年
十月十九）</little>

<h2>復方耀廷居士書五</h2>
　　昨令弘化社寄淨土五經二包，想已收到。現在人心不古，大家通以相爭
相攘為事。今日靈巖當家妙真師來言，彼有祖庭東岩寺，為歷代老祖庭，在
武昌洪山之左，相去幾裡。伊師公月霞師圓寂後，建塔於此。一徒孫某看守
之，近來其人已死。月霞之徒慈光，來為看守，有壞人勾結，共欲奪而有之。
以慈光之人，既老而柔和，便乘此而行欺，祈居士為之調停。俾彼欲奪之人，
息此狂心。則彼本人名譽無損，佛法大體，亦無所傷。倘或狂心不歇，竟以
法律從事，則彼個人與佛法大體，均無光彩。祈為婉轉俾無形取消，彼此同
得各適其適，何樂如之。居士德望素著，依理勸諭，必能見聽。此亦正人心
敦風化之一端也。祈費神調停，則幸甚幸甚。<little>（民廿五年五月十八）</little>

<h2>復任慧嚴居士書</h2>
　　來函既云學密，甚慰。須知學密，身口意持咒，三密相應外，觀相準確，
方有相應。若得即身成佛之地位，恐不容易耳。佛法廣大，方便多門。念佛
一法，知易行難。若能一心不亂，亦是無上法門。三根普被，帶業往生。前
領淨土十要，及一函遍復，有暇多多閱覽。佛力自力之易難，當可明白。念
佛一法，尤其專心無二。若學此學彼，縱將三藏十二部讀得爛熟，仍於生死
無關。勸足下一心念佛為佳。如不聽<le>光</le>之說，以後不準來信。<little>（廿六年十二
月三日）</little>

<h2>復常逢春居士書一</h2>
　　凡讀書人稍聰明者，莫不受理學闢佛之毒。周元公為理學之宗師，惜當
時但以渾然亡人我自他之相為主。至程子則變本加厲，闢駁不遺餘力。其所
<pb n="24"/>
闢駁者，不注重於心性之微，反致意於因果輪迴之粗跡。於是儒者皆不敢言
因果輪迴治天下之大本。但只一正心誠意而已。彼已破斥因果輪迴，為佛騙
愚夫奉教之據，則正心誠意有何所得，不正心誠意有何所失。一死永滅，何
須孳孳為善，以自受冤枉之困苦乎。此風一倡，至今則殺父殺母不以為恥，
反以為榮。皆理學闢因果輪迴之說以釀成之也。彼作此說時，固未知為禍之
如此其烈。意欲因此，人悉不學佛法，則儒道日見興隆。況佛法妙義，已於
文注中略示端倪。而己之所得，人何由而知之，此其本心也。由彼破斥因果，
治天下者皆無所本。縱有施設，均屬皮毛。今日全國學校，不讀儒書，是彼
欲滅佛而反成就其滅儒也。程朱以後之理學，無一不偷看佛經，無一不闢駁
佛法者。劉憲臺人譜之太極圖說，完全襲取佛經之意。彼且反以佛為異端邪
說，謂袁了凡奉佛，所求皆應，此語無稽。以了凡正人，豈被彼邪說所惑乎。
其心之奸惡，無可為喻矣。一弟子欲排印人譜，以次本寄來，令<le>光</le>校。<le>光</le>
見
所載嘉言懿行甚好，縱一二語有相衝突者，蓋儒門之常態耳。其後將初本持
來，<le>光</le>閱其序，謂之曰，此序三四百字，其闢佛之酷烈，為從古所未有，此
書決不忍自行流通也。二曲亦飽經者，凡所到處聽彼所說，皆吃肉反教。彼
與後世之瞎眼者，皆以彼為德。而不知其為殺父殺母之先導也。民十五年四
川陳敦五夫婦來普陀皈依，謂<le>光</le>曰，我最好陽明，陽明完全是佛學，何以又
或有闢佛處。<le>光</le>曰，汝知彼之心否，曰不知。<le>光</le>曰彼為入文廟耳
。遂大聲叫
曰，我明白了，我明白了。程朱以後之理學，皆偷學佛，皆極闢佛，實皆為
入文廟耳，不計聖道之利害也。<le>光</le>之為汝說此者，恐汝尚未認清治亂關頭。
欲家風不墜，非提倡因果不可。欲天下太平，亦非提倡因果不可。此千聖不
易之法也。本此法而行之於家，則家齊。行之於國，於天下，莫不皆然。捨
此言治，皆屬皮毛之事，決無大好成就。汝既於淨土生正信，今為汝取法名
為慧揚。謂依佛智慧，宏揚淨土，俾彼一切同倫，咸皆現生了生脫死。汝以
周子邵子範文正公擬<le>光</le>，<le>光</le>何能望彼三人肩背。然三人未遇淨土
法門，<le>光</le>幸
得遇耳。此法遍佈人間，幾多人終日持誦，仍然漠不相關，有如未曾聞見者，
又有聞而不信者。信而能行者，殆亦少矣。汝現可生正信矣。然須老實頭念
佛，庶不至被別宗知識之所搖惑。孫陳等贈汝書數十種，今為寄淨土十要，
佛學救劫編，淨土五經，淨土聖賢錄，飭終津梁，各一部。此十要，乃當日
原本，非前木刻之節略本。讀此而能信得及，則一切知識，一切經教，各種
<pb n="25"/>
法門，皆不能搖動其信心矣。學佛之人，必須敦倫儘分，閑邪存誠，諸惡莫
作，眾善奉行，使一切人相觀而善。所謂以言教者訟，以身教者從。現世亂
已極，不以佛法為救正，則無法可設矣。<le>光</le>粥飯僧耳，汝初以元公康節文正
公相擬，已為失倫。繼以彌陀後身本師前導等妄譽，何不懼罪過一至於此，
以凡濫聖，罪在不原，汝知之否。孔子曰，朝聞道，夕死可矣。不恨聞道晚，
但怕因循不肯實行耳。既知念佛有感應，當率其妻子而同修持。念佛之人，
尚欲普渡眾生，況自家眷屬，何忍令其錯過此生乎。錯過此生，則塵沙劫又
塵沙劫，一錯永錯矣。<le>光</le>於去冬以夜間校憨山年譜疏稿，其寫字過淡，目力
為傷，至今不能復原。現有所看，非眼鏡手鏡併用，不能看，不能寫。故於
去冬拒絕一切信札，凡來信均囑以後不許來信，亦不許介紹人皈依，以精神
目力均來不及故也。一函遍復，頗與一切人有關係，宜隨緣提倡，則其利大
矣。<little>（六月十四）</little>

<h2>按：缺文說明</h2>
「復常逢春居士書」目錄上有十四通書信，但電子檔中只見到一通。
目錄中此下復有「復真淨居士書」「復錢曉朕居士書（附來書）」「復章緣淨居士書（三通）」，電子檔中皆缺。

<h2>復德培居士書一</h2>
手書備悉。法寶壇經，乃禪宗之要典。禪宗唯明自性，非吾輩鈍根
所能得其實益者。若不深切力修，或致錯會六祖之意，則無益而有過矣。
淨土法門，三根普被。未成佛前，皆當修習。我輩既不能斷惑證真，仗
自力了生死。若再不以念佛求生西方為志事，則縱有所修，皆歸人天福
報。欲了生死，當在驢年。<little>（十二相中無驢）</little>何況年已六十二歲，即壽登
八十，亦只十七八年。而人之死期，誰能自主，故當汲汲以專修淨業也。
自既修淨業，當教眷屬通修淨業。一以利彼，一以防己臨終，被不會念
佛之眷屬破壞正念，致不得往生。今為汝取法名為慧耕。謂依佛智慧所
說之淨土法門，自行化他而為耕耘。俾內而家屬，外而世人，同種善根，
同修淨業。即伊尹耕莘，以先覺覺後覺之至意也。念佛在對治煩惱習氣。
煩惱習氣減一分，即念佛功夫進一分。當時常自念自聽。大勢至菩薩都
攝六根，淨念相繼，即注重於聽之一法耳。今為汝及慧止各寄淨土五經
<pb n="26"/>
一本，飭終津梁一本。常誦淨土五經，則知淨土之所以然，不為一切經
論知識所搖奪。閱飭終津梁，則知預防，而不得不令眷屬常為練習也。
餘詳文鈔，此不備書。又為汝二人寄淨土十要一部，以湊起一包，祈慧
察。以後依此諸書而修，切勿來信。以<le>光</le>目力衰極，不能答復故也。

<h2>復德培居士書二</h2>
時值末法，人根陋劣，唯念佛一法，最為當機。有許多人凡所祈禱，
皆以人不能盡念誦之經咒為事。不知阿彌陀佛萬德洪名，持之尚可成佛，
豈不能消災乎。觀世音菩薩，於我此世界最有緣，亦當兼念。但期至誠
恭敬，必定有感即通。即平素修持與因事祈禱，同從人人能念者為事。
四川屢做祈禱，均以人不能念之楞嚴咒為主，令人可笑可憐。彼繫好說
大話做難事，彼自己則可，令全川男女皆念，則不能念。不知念佛念觀
音，三歲孩童也會念。汝以後辦蓮社，做祈禱，當以念佛念觀音為主，
則利益大矣。又蓮社多固好，多而濫則不好。切勿以多為事，以致濫漫
混雜，則功不敵過矣。

<h2>復德培居士書三</h2>
三時繫念，乃後人所著，冒中峰國師之名。此書有二種，派頭大同，
文字不甚同。乃平時提倡之派頭，何可用以助念。助念須專一念佛。若
至將終，並彌陀經亦不念，方可令命終人心歸一處。此書乃法師陞座，
連念帶講說一段，大眾坐聽講說畢，念一次佛。蓋以講說為重，念佛為
助。著此書者，實不知助念之道。而世之不知淨土法門者，以為助念佛
事。亦可慨也。臨終助念，以專念佛號為主。弘化社有飭終津梁，備說
法則，閱之則知助念，不是陳說不切要之理事，以消耗光陰之事。聞貴
處有兵災，不敢寄。若兵災已消，當備款直寄蘇州報國寺請。每包約二
元，現紙貴數倍，二元尚非按低價，按低價當三四元，款多加書，款少
減書，稍有餘，郵票找回。時局艱難，空函不復，又郵路之費，每月有
加，轉一次汽車，每包加四角，二次三次均照加。但以交郵有查考為止。
寄到與否，不負責任，以隨時有兵匪之衝突故也。當此時世，弘法甚難。
將來之事，尚難預料。<le>光</le>自至靈巖，專一待死，不過知其辦法，與汝說
<pb n="27"/>
知而已。<le>光</le>目不見字，藉手眼二鏡，勉為看復，以後不許再來信，以<le>光</le>

無目力精神應酬也。當問郵局如能寄，當為寄一包，以後請與弘化社接
洽，<le>光</le>不能介紹。<little>（三月十五日）</little>

<h2>復德培居士書四</h2>
密宗不經阿闍黎傳授，不得誦咒結印，否則以盜法論，此系至極尊
重之意。若有有道德之阿闍黎，固當請彼傳受。若無，則自己至心誠誦，
即有感應。既有感應，當不至有罪。若定有罪，未經傳受念結，均當遭
禍，今為一喻。如讀書人按書所說而行，即為聖賢之徒。而以身率物，
令一切人皆敦倫儘分，閑邪存誠，諸惡莫作，眾善奉行，即是不據位而
教民，亦能移風易俗，補政治之闕歉，則無有能議其非者。若自以為我
之所行，超過地方官之所行，即發號施令，以實行其勤政愛民之道，則
跡近反叛，必致國家以刑罰加之矣。祈詳思之，自無疑誤。當此人民困
苦艱難，一無恃怙之時，不仗佛菩薩經咒之力，其能安寧者鮮矣。若死
執未經傳授，念咒結印，皆犯盜法之罪，然則未經傳授之人民與孤魂，
均當不蒙其法益。彼既能蒙其法益，此必不致因依法修持而遭禍。若以
此推之，固兩相成而不悖也。<little>（六月初五日）</little>

<h2>復尹全孝居士書一</h2>
孝之為道，其大無外。欲令全備，非世法佛法一肩擔荷不可。世法
必須敦倫儘分，閑邪存誠，諸惡莫作，眾善奉行。佛法必須戒殺護生，
信願念佛，求生西方。以此自行，復以化他。必使內而家庭，外而社會，
一切同人，同修此法，以期現生即了生死。佛法法門無量。所有一切法
門，同須斷盡煩惑，方可了生脫死，煩惑若有絲毫未盡，仍然莫出輪迴。
唯念佛一法，全仗佛力。若具真信切願，決定可以仗佛慈力，帶業往生。
校彼一切法門，其難易相差，奚啻天淵懸殊。吾人既無斷盡煩惑之道力。
若不以念佛求生西方，為自利利他之專注大事。則塵沙劫又塵沙劫，仍
在六道輪迴中。欲全孝道，固當汲汲於修持凈業也。其書前曾與特生寄
過許多。今八月間又寄一百本淨土五經，此經當常誦，則凈土法門利益
備知矣。今為汝取法名為慧普。謂以佛智慧所說淨土法門，普令同倫同
<pb n="28"/>
出生死輪迴，乃究竟全孝錫類也。大悲咒咒水治病。當發至誠懇切心，
方有靈驗。每日持咒之先，先禮釋迦彌陀及常住三寶。如圖簡便，即念
南無本師釋迦牟尼佛，南無阿彌陀佛，南無十方一切諸佛一切尊法一切
賢聖僧，<little>（一拜）</little>如是三稱三拜。次念南無大慈大悲觀世音菩薩三拜，即
念大悲咒。初一遍右手作寶手印。<little>（即右手大拇指、厭第二食指、第三中
指、第五小指頭一節、舒第四無名指、）</little>畫梵書唵嚂字<little>（）</little><little>
（）</little>於水上。
左手結金剛拳印。<little>（左手大拇指、厭第四無名指下節、第二食指、第三中
指、第五小指、厭於大指之上、如難常結、不結亦可、或初念時至將畢
時結、亦可、凡持咒時、均宜結此印、）</little>大悲咒念若干遍，臨畢再結寶手
印畫<little>（）</little><little>（）</little>字。此在末後一遍大悲咒初念時畫。大悲咒念
畢，照大悲咒
遍數，念部<little>（上聲）</little>林<little>（去聲）</little>二字若干遍。多念亦好。念
此部林字，
以祈速得圓滿成就也。不貪名，不貪利，唯欲救人病苦，則便靈。有或
持靈後，貪名利，或破戒，則便不靈矣。凡事無一不以至誠為根本者。
<le>光</le>老矣，目力衰極，用眼手二鏡，方可勉強看信寫信。汝信來數日，以
無暇因遲，故用航空快信寄。以後切勿來信，已令新聞報於明日十三日
登。申報後日十四日登。佛學半月刊十五日登。拒絕一切信札。以目力
精神不能應酬也。<little>（一函遍復、為隨機利人之要文、戒煙方甚靈、治瘧疾
方治無不愈、治瘋狗咬方亦甚靈、）</little>軍人能以除暴安良，訓誡兵士，以百
姓之父母兄弟姊妹，作自己之父母兄弟姊妹。唯期不受損害，不敢起藉
兵勢以欺侮姦淫，則是百姓之救星。凡所到處，善神皆為擁護，即所謂
火裡蓮花也。兵若知此義，戰無不勝。天下自然太平矣。<little>（十一月十二）</little>

<h2>復尹全孝居士書二</h2>
手書數日前接到，即令弘化社寄經咒選錄，文鈔，淨土五經，以二
十元為額。以冗煩不暇復書，昨又令寄十要嘉言等，以二十元為額。汝
處請書不易，<le>光</le>之錢不用於賑災，即用於印書，為汝寄書，比他處為宜。
十元留以自用。汝父母妻法名，另紙書之。所要在於決定求生西方。汝
父母已老，當詳看飭終津梁，臨終不致誤事。否則十有九人，皆以孝心
害親長淪生死苦海中矣。又教兒女於初開知識時，方為真慈。勸百姓各
各明因識果，方為根本興利除弊之道。學佛之人，必須敦倫儘分，閑邪
<pb n="29"/>
存誠，諸惡莫作，眾善奉行。以此自行，復以化他，方為真佛弟子。餘
詳文鈔諸書，此不備說。近有人說一戒煙妙方，祈令吃煙者試之。若靈，
則當廣佈，以滅此禍根。用方方一尺紅洋布，剪作廿四條。於吃煙前，
以煙籤子插布上頭，於碗上燒之。其灰落碗中，用開水沖服。再吃煙，
不待廿四條布吃完，其癮即無。亦不念咒。果靈，則是天將滅此禍種矣。
又前寄之戒煙方後之治瘧方，靈極，治無不愈。又大麻瘋，為古今中外
不能治愈之病，<little>（只可減輕、不能全愈、）</little>二十一年一弟子龐性存得一方，
能使全愈。現各省通有熬膏濟人者。初機先導後附之。法則通有，但少
說熬時，須用一二寸多寬一長板，下頭去楞角，與鍋底合，常鏟底推攪。
庶不致鍋底焦而藥無力矣。連藥熬六點鐘，去藥渣，以藥汁又熬六點鐘。
若不推底鏟攪，必致鍋底結焦。此藥兼治瘋濕，不獨治大麻瘋也。蒼耳
草一味，不加別藥，如不認得此草，到夏天向藥店買幾顆蒼耳子拿上，
看有草之子同此子，即是蒼耳草。已令寄念佛懇辭，後附此方。<little>（十月三
十日）</little>

<h2>復露園居士書</h2>
學佛而不欲做大通家，專心致志於淨土法門，可謂宿有慧根，具擇
法眼矣，既欲即生了大事，當以淨土五經為常課。金剛經念也好，不念
也好，無礙。日暮途遠，固當專一其心。夜間念佛，晝則泛研經論，或
致精神注重於義路，淨業難達於一心。主賓倒置，在種善根邊則有，在
了大事邊則欠矣。淨土法門，以信願行三法為宗。若具真信切願，縱未
到一心不亂，亦可往生。閣下以一心不亂為期，而日唯研究各經論，似
乎與所期望不甚相符。至於皈依與否，均無關係。既不肯自屈，還是不
皈依好。力修淨業，往生西方，親炙彌陀世尊，更不須以下劣庸僧為師
也。<le>光</le>與閣下同是蓮池會中伴侶，不必用此假名字以自屈。然欲皈依，
決不能以不自屈見允。以破壞維持法化之恆規也。<little>（乙亥三月廿一日）</little>

<h2>復承恩居士書</h2>
手書備悉。<le>光</le>一粥飯庸僧，本無為人師之資格。但以一人傳虛，大
家遂信以為實。故致十餘年來，常有信札詢修持之所以。<le>光</le>無論彼若何
<pb n="30"/>
措詞，均為彼答。唯求皈依者，不肯自屈。或婉辭，或明說所以，俾彼
此不獲輕法慢法之咎而已。須知佛法有住持法道，直示真際二種不同。
在凡夫分上，當依律儀而行。否則便為輕法，輕法則不能令人增長善根。
<little>（律中廣明其相）</little>如求法之人禮貌不恭，便不為說。況求皈依三寶乎。
<le>光</le>於問法，固不過執。唯不自屈，而求皈依者，決不敢允許。非求人恭
敬以自大也，乃欲人深生敬信，以得實益也。若夫已證聖果之法身大士，
若現凡夫身，仍依世儀而行。若現聖人身，則了無成規。如法華經中常
不輕菩薩普禮四眾，而為授記曰，我不敢輕於汝等，汝等皆當作佛。乃
至彼四眾以杖木瓦石打擊，避走遠住，猶復禮拜稱贊。此系大菩薩直示
真際之宏規，凡夫何敢妄效。妄效則壞亂法道，其過極大。<le>光</le>恐居士或
於經中見此行為，遂以住持法道之法為非，故為略說二種不同之所以，
以期了無疑議也。既必欲皈依，祗好將錯就錯。今為居士取法名為德誠。
誠為世出世間一切諸法之本。而淨土法門，更宜注重。故能以因地心契
果地覺，雖博地凡夫，即生便可出此五濁，登彼九蓮，與觀音勢至同為
伴侶也。餘詳文鈔，此不備書。<le>光</le>目力甚衰，不宜來信。果常閱文鈔，
於念佛一法，當無疑義。若泛研經論，則非<le>光</le>所能宣說也。<little>（乙亥五月初
七）</little>

<h2>復覺僧居士書</h2>
接手書，知青海尚有弘揚淨土法門者，不勝欣慰。<le>光</le>老矣，目力精
神均不給，所有信札，概不過問。無關要者置之。有關要者寺中書記代
書。以汝在遠，又有要書之事，故特與<le>光</le>閱。<le>光</le>朝不保夕，所有
筆墨差
事，概不能應。幸數年前與廣東潮陽作居士林序，江蘇常熟一弟子於半
月刊見之，書而刻石送<le>光</le>五十分，尚有一分，今為寄來。文雖拙樸，義
尚可取。但改地名人名，請善書者書作二寸楷字，或刻木榜，或貼於榜
上。俾凡來者咸皆得閱。切勿用帖體俗體隸體草體，以昭敬重，而便閱
覽。凡句讀皆為□，俾學問淺者，亦念得成句。現在寄書極為不易，汝
欲皈依，為取法名契覺。以後切毋來信，一則朝不保夕，二則無力應酬。
某法師往生記閱過，當按實事另作。切不可無中生有，以啟無知之人效
尤。則似是弘法，實開敗法之釁，其禍大矣。某法師臨終不許諸居士來，
<pb n="31"/>
及斷氣後，方令來，此於臨終助念，未能深究。何以故，臨終大家助念，
則不至或有破壞。氣雖斷而實未即死，倘遇無知，或手採暖，或為已死，
群相驚訝談論，更為誤事。既不許人來，當限斷氣後五點鐘內不許人來。
未斷氣前來即念。則斷氣後，決無別種驚訝之舉。以後助念，不可依此
為法。<little>（五月十八日）</little>

<h2>復德明居士書</h2>
當此大劫，宜勸大家一致進行求生西方。否則後來之苦，比此更甚。
以人心愈趨愈惡，殺人之法愈趨愈妙，則成人間地獄矣。況由此奮發惡
心所感之真地獄乎。倘有知識者聞之，當不至漠然置之。後有信者，令
皈依當地僧。<le>光</le>目力精神均不給，又朝不保夕，或成徒勞。<little>（正月初二）</little>


<h2>復逢辰居士書</h2>
<le>光</le>出家五十五年，絕不說教人出家一句話。以今之人一出家，皆變
作懶惰懈怠之類，此是上焉者。下之則破齋犯戒，無所不為。以故我誓
不收徒弟，不勸人出家。<little>（此猶是清朝的景象、民國以來、政府屢欲驅僧
奪產、廣東陝西河南許多大寺、均拆毀改造、然猶有一班僧俗極力維持、
尚能苟延歲月、否則早己全國了無僧人之聲跡矣）</little>汝且在家修持，是為
最穩當之修持。我已七十有五，旦夕將死，一身尚嫌其多，豈肯又收徒
弟。如不聽我說，即非我皈依弟子。任汝所為，汝切勿見我。見我水也
不許你喝。我連我都照應不來。你即欲以一封皈依信，要我供給你一生。
我無此精神財力，供給此不受師教之人。你把出家當做一件大快活事，
不知今日之僧，直是無有生路可走耳。要尋死路，又何必以出家尋之。<little>（廿
四年十二月廿四）</little>

<h2>復拜竹居士書一</h2>
<le>光</le>老矣，精神目力均不給。且有迫不及緩之三山誌未了，以故近來
拒絕一切筆墨差事，以期此志速得告成。今為汝取法名為慧竹。謂依佛
修持，當如竹之心空而節勁。力傲霜雪，不伍俗派也。餘詳一函遍復，
當依之行。以後永勿來信，來則決不答復。亦勿介紹人來皈依，以免彼
<pb n="32"/>
此煩神費事而無所益。<little>（癸酉十二月初十）</little>

<h2>復拜竹居士書二</h2>
汝欲母往生西方，欲父身心康健，生享安樂，死歸淨土。當率其家
屬男女老幼，同皆認真念佛。以祈佛慈加被，消滅罪業，增長善根。何
得但以百聲千聲佛號為事。世間為人做工者，為一二角錢，終日勤勞不
息。汝以此大事，反不如求一二角錢者之勤勞，亦無怪乎無有感應也。
感若至極，決無不應之理。汝如此感，乃泛泛悠悠，何可消大業障於現
世去世乎。汝諸眷屬為父母念，比專為自己念功德還大，以其有孝心故
也。現在時局危險，不知何時即發生戰事，尚不肯念，若到殺劫臨頭，
試問有何所恃。汝侄之病，亦是宿業，觀汝父母及侄，足知汝家殊欠世
德。今當時時留心，以力培植。並普勸一切人同修淨業，以挽回之，後
來當必有災退祥集之慶。尚彬既欲皈依，今為取法名為宗元。元為諸善
之長，亦為乾卦首義。乾為天，天行健，君子以自強不息，為其象辭。
果能自強不息念佛，自強不息改過修善。決定能身心康健，大有成就矣。
一函遍復，為一切人求福求壽求愈疾求生子之方法。果能依之自行化他，
則無邊利益，均可親得矣。<little>（甲戍九月初五日）</little>

<h2>復拜竹居士書三</h2>
尚彬皈依法名之信，早已寄去，或是郵誤，或是轉者所誤。今為另
取法名為宗誠。宗，主也，本也。謂以誠為主為本，自可業消病愈，轉
弱為健。所言次子長子婦之瘋顛，亦是宿業所使，亦或被外道以汝反彼
教，役使邪鬼邪神作祟，欲汝仍崇信彼教耳。汝能不為所動，而病者亦
不為所動，則彼邪鬼邪神無奈正何，故悉得愈。外道多有此種邪法，蠱
惑無知無識之人。所言三皈五戒，在佛前自受者，文鈔中與徐州徐福賢
女土書中，有說此事。祈查閱之。尚彬痛為廢人，而念佛日止二三千聲，
何得所望者大，而修者小乎。當盡日常念，自可步履如勇士矣。所言念
佛妄想多，當一心念，攝耳諦聽，字字句句，勿令空過，久而久之，心
自歸一。此念佛最妙之法也。楞嚴經大勢至圓通章云：「都攝六根，淨念
相繼，得三摩地，斯為第一。聽即都攝六根之法。此法無論上中下根人，
<pb n="33"/>
用之皆有益而無弊。凡一切人皆以諦聽告之。餘詳文鈔，此不具書。<little>（甲
戌十月初五日）</little>
三摩地，即三味之別名。此云正定正受。謂一心念佛，不為外境所
動，不為雜念所侵，故名正定正受也。

<h2>復拜竹居士書四</h2>
凈土五經，乃念佛法門之根本。當送通文理，有信心，能恭敬者。
詳閱<le>光</le>二序一跋，即可知淨土法門之所以然。再閱此五經，則知其廣大
高深，凡聖同歸矣。念佛妄念多，當攝耳諦聽。大勢至所謂都攝六根，
淨念相繼者，即此也。所言普及念佛會，乃設法勸人念佛念觀音，並無
別種用意。總會亦無管轄之權，不過借此令人發心而已。此大約是鄔崇
音居士所提倡。<little>（別號寒世子、浙江奉化人、上海道德書局、系彼開辦）</little>
佛學頗知，不十分透徹。熱心提倡，近實少有。所要之書，當另為寄。
此十三元五角，通為寄書之用，不久當有歧路指歸五包寄來，七月間有
物猶如此二包寄來，祈為分散。現在時局危險，無論老幼男女，通當念
佛並念觀世音，以作預防。否則大劫臨頭，將何所恃。<le>光</le>老矣，目力衰
極，以後不須來信。即書寄到，只用明片報收到即已。以後向弘化社請
經書，直與彼接洽。不令<le>光</le>轉，亦勿介紹皈依，以目力不給，不能應酬
故也。只此來去之信，乃用手眼二鏡，強勉應酬耳。<little>（丙子五月初八日）</little>

<h2>復拜竹居士書五</h2>
世間愚人，每好自立門戶，竊取三教之語言，立一秘密不許為人說
之道。由其秘也。人莫知其內容，故皆如蒼蠅之逐臭而投之。由其未授
道前鬚髮咒也，故致愚人死也不敢違背。世間一切外道，仗此二法，遍
布天下，莫之能滅。使彼等無此二法，則無一外道，能存立世間也。汝
等幸出迷途，歸於正道，當敦倫儘分，恪遵佛法。武左二人，法名另紙
書之，為彼二人各寄書四包，以作開示，祈與彼等說之。年內當有二次
書若干寄來。<little>（八月十三日）</little>

<h2>復淨土宗月刊社書</h2>
<pb n="34"/>
接華翰，不勝感愧。淨宗得諸公之宏揚，將見遍界人民，咸被其澤。
<le>光</le>旦暮人耳，目已垂盲，不能看書寫字。即此蕪函，乃戴八十花鏡，又
持顯微鏡所寫，以故拒絕一切筆墨差事。即偶有信紮，稍答幾句，亦不
留稿，以一向不留稿。佛學書局半月刊，偶有登載者，皆系收信者所寄，
<le>光</le>從未寄彼一次，況現在目盲之時乎。所出之刊亦勿為寄，以字小看不
見，何可以有用作無用乎。所交之單，已交弘化社。遇有請經者，文字
圓通者，則附於包中，或可有效。至於當地之人，與<le>光</le>絕少交情，故不
能分送耳。祈諸公愍我老病待死，勿以罪責，則感謝無既矣。

<h2>復楊真居士書</h2>
觀汝書，知汝之罪，上通於天。然此罪之源，乃由汝父母於小時一
味憍慣，不加教訓。待其惡性已成，方自悔恨。於子無益，於已有損。
此世間一切人之通病。今為汝發明者，冀汝生賢善之兒女也。幸汝宿世
尚有善根，中途知悔。倘至死不妀，則地獄欲出，恐難夢見矣。觀世音
菩薩大慈大悲救苦救難。以汝極不孝極淫蕩之人，一念至誠稱念，即得
所作如意。彼謗佛法欲滅佛法者，直是陷天下後世之人於苦海之中。彼
尚囂囂自得而誇其功，思之不禁為此等人憐憫耳。汝於十四五歲，已自
戕其元氣。十年來淫欲無度，其精神之傷，何可勝言。況又有兩個少婦。
若不知節欲，不但不能生兒女，或致短命而死。從此以後，凡見人之婦
女，作母姊妹女想。見己之二婦，作道友想。日常念觀音。夜與二婦另
寢。身體養得十分復元，偶行夫婦之事一次。二婦年各一次，則夫婦之
情達，彼此均不受傷。決定所生兒女，龐厚聰明，心性賢善，無病長壽。
可以光大汝之門庭，以為一鄉人之模範。若以行房當做樂事，則樂事未
久，大苦即來。精枯身死，無藥可救矣。又以此義，與二婦說，大家同
各守此禁戒，可得多好兒女。汝三人齊眉偕老，生享五福，沒登九品。
今為汝寄安士全書一部，壽康寶鑒一冊，嘉言錄一冊，觀音頌一部，飭
終津梁一冊。安士全書內有四種，初陰騭文廣義，廣談諸惡莫作，眾善
奉行之意義。二萬善先資，戒殺。三欲海回狂，戒淫。四西歸直指，勸
修凈土。觀音頌，備細說明觀音靈感之事。壽康寶鑒，閱之則不敢不節
欲。嘉言錄，備明修持之要，此乃文鈔中摘其要者。飭終津梁，閱之則
<pb n="35"/>
便可使汝母決定生西。今為汝取法名為宗真。宗，本也，主也。謂居心
動念行事，必期真實不偽，至誠無偽。方可為世間善人，亦可為出世之
資糧。李氏取法名為宗貞。何氏取法名為宗潔。女人以貞潔為德，況念
佛求生西方，若不以貞潔為本，則身心污穢不淨，何能往生淨土。汝三
人陪汝母念佛，勸汝母勿求人天福報，專求往生西方。若能助母之道，
則是大孝。以此孝行，懺除從前不孝之罪，譬如從地而倒，亦復從地而
起也。<le>光</le>老矣，去冬夜於電燈下校書，目大受傷。看信復信，須眼鏡手
鏡併用，方可彷彿看。以後不許再來信。亦不許介紹皈依。亦不許向弘
化社請經書順便與<le>光</le>信。以目力不能應酬故也。

<h2>復慧泰居士書</h2>
日間校對所印書並信札，又有求鑒訂者，頗無暇。功課在晚間五更
做，頗勞碌。汝不可萌出家之念。年時已過，參學不能，苦行不能，誰
供養你老徒弟。在家一心念佛，於已於眷屬，均有大利益。出家，則眷
屬永無出苦之日矣。<le>光</le>誓不收徒，勿作此想。現有五臺，峨眉，九華三
山誌，靈巖山誌未付排。待明後年此各書出，當隱去，以期專修淨土耳。
否則終無閑暇之時日矣。已令再寄三包，長信宜恭楷抄作一本傳家。<little>（十
一月廿二日）</little>

<h2>復慧昭居士書</h2>
去臘因兩月餘校對歷史統紀，以排二付紙板，各印二萬，冀藉此挽
回世道人心。至臘月二十，已經了結。次日受寒，臥病旬餘。今雖痊愈，
精神尚未大復。不日將隱，故略敘所以。前令明道師寄書十包，想已收
到。所言馬君觀想有效，亦屬竭誠盡敬所致，有何奇特。以一馬君之相
應，遂於蓮宗諸祖通常教人之法，生諸疑念，是尚可謂信佛信法者乎。
觀想本佛所開示，但以世人每每不能徹底息滅妄想，以躁妄欲得之心修
觀，則甚危險。古今來著魔者，多坐此故。故古德謂境細心粗，觀難成
就，或起魔事。非謂絕不許人修觀。亦非謂修觀通皆著魔也。今以馬君
一人有效，遂並從上祖師真實為人之語而疑。可見汝與諸友，同旨在重
今輕古之流派中。似此見解，必致見異思遷，以求所謂奇特玄妙者。異
<pb n="36"/>
日有提倡高超玄妙之餘法惑人，於少時間便成佛道之誑言，定當隨之而
捨此修彼。如浮萍無根，隨風蕩漾，信道不篤，焉能為有無。孔子早已
為之授記矣，<le>光</le>又何必多說哉。馬君之好處在誠懇。雖不知發願之儀，
因其有觀念百八聲佛，加以接引我到西方之語，即是有願。但加此以念，
不可傚法。今人每見一法有效，則不加揀擇，完全襲行。致有未得實益，
先受大損者。譬如食瓜果宜去其皮核，非可完全食，亦非可完全去。是
在學道之人善用其心耳。祈慧察，則幸甚。又葉照空前有信來，本不欲
復，以與汝相契，故連絡書之，祈為轉致。<le>光</le>以庸劣粥飯僧，被虛名所
誤，十餘年為人忙，致自己淨業荒疏。何可以法華父療子疾相喻，不懼
獲以凡濫聖之咎乎。修淨土人，注重信願行三法。至於定境中之八觸及
與六妙，不應注意。倘或工夫發現，亦當規為平常，不加欣幸。否則或
恐以為勝妙，致將正修淨業，反視為等閑。伊字三點，且勿妄自擔任，
乃法身般若解脫三德秘藏。圓教初住菩薩，始能證其少分。唯佛方能圓
滿徹證。汝何人斯，敢說過分大話。須知見理縱能與佛齊，修持當遵普
通事相。庶不致執理廢事，落豁達空，撥無因果之無底深坑耳。三子欲
取法名，今為各取一字以名之，新唐法名德新。雍唐法名德雍。熙唐法
名德熙。能日新其德，則可以斷貪瞋癡，絕殺盜淫，而三業清淨矣。雍
者，和也。敦篤倫常，修持淨業，以至誠心希聖希賢，是世法與佛法，
自心與聖賢相和也。照者，光也，明也。力去煩惑，不使障蔽自心，則
本有良知真知，悉得顯現矣。餘令彼詳讀嘉言錄，當自知之，故不多及。
四十八願九品觀章頌隨人所好，用否隨意。總之念佛之人，以省事為妙。
若過為張羅種種行儀，或致疲勞。然法無定相，不可固執，亦不應泛濫。
唯取得益合機為事耳。

<h2>復智圓居士書</h2>
手書備悉。十圓郵票收到，待後當為酌寄各書。往生淨土，固貴久
修。然其所重，在乎決定不易之志願耳。彼終身念佛，心常冀人天福報
者，縱令精進，因其心願尚戀此娑婆，何得有生極樂之望乎。固知信願，
實為吾人生西方大根據也。張德喻臨終之景象，甚好。一則由已有決志。
二則由有眾人助念，幸無破壞者。此種人功行甚淺，使無助念，再有破
<pb n="37"/>
壞者，則便無往生之希望矣。臨終助念甚好，然仍須平時常以臨終助念
之利益，破壞之禍害，與一切人說。令諸子孫眷屬，皆能為助，不至破
壞矣。請人助念，或有力不能為之時，若眷屬詳知，則其利大矣。

<h2>復項智源居士書</h2>
接手書，知尚能不退信行，慰甚。修持日記冊，甚好。無錫陶頌銘，
立一百多蓮社，人各送一本。一本十二頁，備列各日。每日下列經咒佛。
<little>（女人十有八九、男人十止一二、）</little>此以人多不能詳列，橫表，但於日下
作幾層書之，亦方便引人精進之法也。緣起刻之於首，頗為有益。所問
入佛問開答之覺海，約本而論，一尚不可得，說甚無量乎。約各人所證
未證，有不同得受用覺海之實益者，則亦未可以一而不二言也。譬如虛
空，本無有二。由以有質礙之物間隔之，則彼此各別處，不勝其多也。
若將質礙者去之，則復歸於無有彼此矣。眾生與佛，心性無二。由眾生
迷而未悟，種種執著。故於一覺海中，遂成隔礙而成業海。能將煩惱斷
盡，如撤去有質礙物，則成無二之空。故華嚴云：「十方諸如來，同共一
法身，一心一智慧，力無畏亦然。心佛眾生，三無差別。其差別者，乃
幻妄相，非本體也。後世人多以生之者眾，非持五戒，種善根者多也。
古人云，一人生二人，十世一千丁，何得不多乎。佛言人身難得，於一
尺中，從於地下乃至天上，其中眾生，多於四天下人數。其有由惡道而
出，由天界而降者，不知凡幾。昔之人少，以生之緣少，令之人多，以
生之緣多。不得謂因人比昔多，便為今持戒者多，故能如此。不知六道
中胎卵濕化之微細蟲，其多無量。況尚有鬼道中者乎。況地獄道乎。故
云佛觀一缽水，八萬四千蟲，汝何得作此種一偏知見乎。<le>光</le>老矣，今年
春夏間，尚有數種書要印。廿三即下山，往上海，寓太平寺。六月仍回
山過夏。七月下山，則不歸矣。八九月印書事結束了，即滅蹤長隱矣。
以數年以來，日只忙應酬信札。近來精神日減，應酬日多，若不另行一
路，則不至忙死，斷無止期。於人無益，於已有損。豈不大可哀哉。無
事不須來信。此後數月，均在上海陳家？太平寺。八九月，則無地址可
說矣。

<pb n="38"/>
<h2>復劉慧焯居士書</h2>
令慈法名德懿。庶慈法名德貞。懿，美德也。能以喫素念佛，求生
西方，為閨閣作師範，方為德懿。貞者，定而不可轉移之謂。守節名貞，
乃貞之小焉者。一心念佛，決志求生西方，任何知識令修他法，均不改
此志，方為德貞。宜努力修持，庶可出此五濁惡世。否則後來之苦，有
不忍詳言者。當全家喫素念佛，以為青海之倡。念佛極願寂靜，頗不合
宜。有此厭喧之病，現已發現病相。若仍如此，久後則無可救藥矣。當
靜鬧一如。在靜亦不怕有鬧來，在鬧時我心仍靜，而不生憎惡，則無驚
厭魔事發生。若不速改，後當發狂。念佛發悲痛，亦是善相，切不可常
常如是。若常令如是，必著悲魔。悲魔既著，終日悲痛，或至痛死。此
種皆由不善用心所致。頂門痛癢，皆提神過甚，心火上炎所致。當一心
靜念，普為一鄉宣說，常在稠人中念。則此種驚怖心痛癢事，均可日見
消滅矣。

<h2>復理慧才居士書</h2>
汝弟既的確如汝所說，決定往生。汝雙親當生大慶幸。一心念佛，
求速往生。此種萬惡活地獄，沒有法子可出，則當念兒子已現出生西之
榜樣，還不一心念佛，也隨兒子去，還要在此萬惡活地獄中做人。何不
知好歹，一至此極。祈以此語，令汝雙親看。汝亦宜隨緣度日，得過且
過。預先發愁，有損無益。<little>（廿九年四月十二日）</little>

<h2>復鄭琴樵居士書</h2>
汝年已六十五，戒受過兩次，尚未吃素。是祇知肉之味美，而不知
肉之禍烈。吃時雖好，試思還時之苦，當不能下咽矣。今當勿再吃葷，
一心念佛，求生西方。若世壽未盡，當可速愈。世壽已盡，當即蒙佛接
引往生西方。一生西方，則了生脫死，超凡入聖，校比生天為天帝天王，
尚高超無量無邊倍。以天福有盡，故須念佛求生西方。一生西方，漸次
進修，決定成佛。切不可怕死，有病即願往生。壽未盡即能速愈。若怕
死唯求病好，壽已盡仍當死，決難往生。勸人念佛，求生西方，即是成
就人成佛。汝不可以汝之凡夫知見，生疑不信。<le>光</le>以汝病中心頗不安，
<pb n="39"/>
而求<le>光</le>救汝，故為汝作此說。若猶不信，則佛也不能救汝矣。何以故，
<le>光</le>之所說，係佛經已說之話。不過取其義而撮略說之，切勿認為<le>光</le>
平空
妄造。汝病好後，遍閱淨土經典，自可悉知。若生西方，更可一一證明，
<le>光</le>不欺汝。今為汝取法名為慧明。謂以佛慧，明教理，以修淨土法門也。
佛所說一切法門，雖高深玄妙，圓頓直捷，皆須斷盡煩惑，方可了生脫
死。若斷而未盡，則尚不能了。況完全未斷者乎。唯念佛法門，仗佛慈
力。若有真信切願，至誠念佛，無一不住生者。然念佛人多，往生人少
者。以愚癡無知，只求來生人天福報，或不生慚愧，常行不孝不慈，不
忠不義等事，心與佛背所致。過在自己，非佛不慈悲也。若其人未發心
念佛前，曾作諸惡，今既念佛生大慚愧，痛改前非，則亦可決定住生。
佛視眾生猶如親生兒女，兒女不依父母之教，父母無可奈何。眾生若肯
改過遷善念佛，佛決定於彼臨終親垂接引也。

<h2>復倪文卿居士書</h2>
閱與妙真師書，不能吃飯，麥飯饅頭能吃，不足為病，又何須求中
西醫醫治乎。所云日誦地藏經一卷，今又欲默讀法華經一卷。若精神足
則可。否則專以佛號代經，則省心力多矣。汝家眷屬，尚欲汝開葷，可
謂癡之其極者。尚須以臨終助念之利益，及預先揩身換衣哭泣之禍害，
為認真訓示。否則或致行羅剎女之愛之孝，則彼與汝同受實禍矣。此事
須常說令聽熟。現在就要令兒女媳孫於朝暮陪念。念熟，則臨終之助，
方有可靠。否則王少湖朱石僧之話，恐被一念孝心所破壞。不做到推之
下井，又加以大石群相打擊，決不甘心。世之孝子賢孫不知佛法者，一
千人絕無一個不是如是之孝。此與羅剎女謂所吃之人曰，我愛汝，故吃
汝，了無二致。羅剎女因愛而吃，是為真愛。無知眷屬因孝故令開葷，
因孝故預先揩身換衣哭泣，使亡者正念全失，念佛之功盡棄。本可以了
生死超凡入聖，必使其聖境現而復滅，又復入於地獄餓鬼畜生之三惡道，
方肯歇手。此無知眷屬之大孝特孝也。陳飛青將死，其子有信來，<le>光</le>為
說臨終助念之益，瞎張羅之禍。幸其子依我所說而行，故頗好。三日前
接<le>光</le>信，人已神識不清，話每錯亂。<le>光</le>信內加點大悲香灰，隨即
沖服，
神識即清。即為助念，伊尚掐珠，念至斷氣後許久，手尚作掐珠動。<le>光</le>
<pb n="40"/>
亦與其子說，世之孝親者，多半都是羅剎女之愛。汝若肯依我的話，方
為真孝。<le>光</le>之話激烈，故二子頗為感動。今又欲汝之兒女媳孫，與飛青
之二子同，故為略述如上。汝之病，不算大病。香灰水服之，或可好。
即不好，何必定要吃飯。麥粥比米粥養人力道大，饅頭乃北人日日當飯
吃的，又何足介意。至於發願求病好，或可如願。即不如願。亦不可發
癡固求。或恐反致有損無益。都攝六根，淨念相繼而念。世間事一一通
身放下。眷屬再能與陳飛青之子同，則可決定往生矣。若或有生人天之
念，則西方便無分矣。以生死心熟極，一絲毫力，可敵了生死心千鈞。
書此，祈慧察。<little>（民廿七十月十四日）</little>

<h2>復隆智居士書</h2>
觀汝來信，知世之具正知見者，甚少甚少。又知有人提倡，則宿具
善根者，皆得開正知見。汝由同善社，又入金丹道，若不遇佛經，則終
身為外道之導師矣。險哉，幸哉。由看佛經，又遇淨土法門，可謂不虛
此生，不虛此遇矣。今令父母及諸眷屬，同修凈業，同生凈土，可謂大
孝尊親，孝思不匱矣。此次皈依者，共三十四人，必須令彼戒殺吃素，
信願念佛，求生西方。學佛之人，務須敦倫儘分，閑邪存誠，諸惡莫作，
眾善奉行。存好心，說好話，行好事。以此自行，復以化他。則生為聖
賢之徒，沒入如來封疆矣。現今世亂已極，其根本皆由大家不講因果，
故致成有天地來之第一大亂也。為今之計，無論何人，皆須明因識果。
明因果，則轉互相殘殺，為互相維持。否則父母之大恩，尚欲殺之，況
其他乎。<le>光</le>常曰，因果者，世出世間聖人平治天下，度脫眾生之大權，
乃標本同治之妙法也。宋儒闢因果輪迴，是決堤而治水，欲不滔天，何
可謂乎。八九月續文鈔出，當為寄幾部，此次比昔救苦之語，較多些。<little>（七
月廿六）</little>

<h2>致沈彬翰居士書</h2>
貴州之信，煩為轉交德森法師。待彼寄來，當為直寄范居士勿念。
近一弟子以治瘧疾方，為常州一人治實年月十三年半之久瘧，亦一治即
愈。鄉間此種病甚多，祈半月刊中長登。佔地位不多，俾見聞者皆脫離
<pb n="41"/>
瘧疾之苦。及一函遍復，臨產念觀音，並息災會開示錄後附之毒乳殺兒
之廣告，若能常登。則所救嬰孩，不可以算數說也。其為功德，何能名
焉<little>（十月十六）</little>

<h2>復慧華居士書一</h2>
手書備悉。現今內訌外寇，民不聊生。能秉除暴安良，維持地方之
誠心，則即軍事為佛事。於自於他，均有大益。又須以此意戒勖軍人，
俾視人猶己，思使安樂。見人之困苦顛連，如己之困苦顛連。見人之父
母，如己之父母而欲得安樂。見人之妻女，如己之妻女，而不起邪念。
人生世間，數十年耳。若肆意妄為，則永劫不能復得人身矣。又當常念
觀世音菩薩聖號，以期默佑。軍人果能常存善心，不存擄掠姦淫等惡事，
再常念觀音。縱到槍林彈雨中，亦不致有大危險。若妄行擄掠姦淫等事，
則便難蒙菩薩加被矣。祈與一切弟兄說之。今為汝寄淨土十要一包，共
三部。一自存，二送有信心，通文理，能恭敬者。此書為淨土法門最要
之書，看<le>光</le>之序自知。佛學救劫編三包，嘉言，正信，一函遍復，共一
包，一共五包，祈查收。國運危岌，人心散渙，不以佛之三世因果，六
道輪迴，及信願念佛，求生西方之法維持之，則人將與禽獸無異，而互
相食啖矣。

<h2>復慧華居士書二</h2>
兩接手書，以無暇又無要事，故未即復。十要想已收到，今又寄十
要一包，救劫編一包，前曾寄救劫編否，此書下冊普賢行願品二五頁十
一行上，脫去如今世尊毗盧遮那八字，此行不好補寫，當補寫於本頁二
行我皆隨學之下，則文義圓足矣。此系諦閑法師所著，普賢行願品輯要
疏所脫，許止淨依之作淺注，未取經對，<le>光</le>令排校，亦未取經對，故致
有此錯誤也。心經新疏一包，生無生論疏一包，此四種，皆宜贈於通文
理有信心能恭敬者。初機先導一包，淨業指南一包，了凡四訓一包，西
方公據一包，飭終津梁一包，共十包，以作提倡之助。以後無要事勿來
書。<le>光</le>精神目力日衰，各處信札日多，直是無力支持。汝既信得及，即
以文鈔等為根據而修持之。即文鈔或不足法，而十要乃諸佛諸祖所贊嘆
<pb n="42"/>
而宏揚者，當遵守之。如忠臣之奉明主聖旨，孝子之遵慈親遺囑，切勿
見異思遷。現多大言欺世之人，不但專戀嬌妻美妾，尚加冶遊飽食酒肉，
肆行無忌，猶自命為菩薩應世之大通家。謗毀吃素持戒者為小乘，到處
肆其狂妄知見，亂人聽聞。亦有許多盲徒，認為談說玄妙，隨聲附和。
直所謂盲引眾盲，相牽入火，可不哀哉。望汝慧察，切勿屬彼所惑是幸。

<h2>復韓覺安居士書一</h2>
合十二字，不可用，以皈依佛法僧三寶，何可以合十為禮。以汝不
知，故特說之。<le>光</le>老矣，現臥病數日，今稍好點，以俊不許再來信，以
無目力精神應酬故。

<h2>復韓覺安居士書二</h2>
契者，符合不異之意。覺即佛所證之無上覺道。現在以自利利他之
菩提心，信願念佛，念之久久，業消智朗，即與佛所證之覺道相契相合。
故楞嚴經大勢至念佛圓通章云：「若眾生心，憶佛念佛，現前當來，必定
見佛，去佛不遠，不假方便，自得心開，如染香人，身有香氣，此則契
覺之義。汝須敦倫儘分，閑邪存誠，諸惡莫作，眾善奉行以修，則其利
益，唯佛能知。若學一種下劣根性，佛尚未真實念，便欲開悟，則是欲
契覺而反背覺矣。以念到極處，自能開悟。開悟更要認真。念此種下劣
知見，把念看做等閒，把悟認做得道，當做悟後就用不著修了，則成契
迷不是契覺。以後不得再來信，以無目力精神應酬故也。今又寄一函遍
復，經驗藥方，以作自利利他之一助。治瘧疾方，治無不愈，雖二三年
十多年之久瘧，亦一治即愈。今年一弟子治十三年半之久瘧，亦一治即
愈。

<h2>復丁普瀞居士書</h2>
來書備悉。須知佛法，具足世出世間一切諸法。從前理學家，以棄
倫理，明因果報應，生死輪迴而闢之，謂其無父無君，惑世誣民。即此
語而論之，不但不知佛法之精深義理，即佛法之粗跡，彼亦未得而知。
佛法於父言慈，於子言孝，兄友弟恭，夫和婦順，主仁僕忠。世間倫理，
<pb n="43"/>
毫善弗遺。因果明過去現在未來三世輪迴，顯天人修羅鬼畜地獄六道。
果能執此理以導民化俗，不亦大有益於二帝三王周孔之道乎。彼乃嫉之
若讎，恨不得全國悉無聲跡，乃自矜其智，謂佛為愚，特為因果報應生
死輪迴之言，以蠱惑愚俗。競致襲其說者，皆以因果輪迴為無稽。於教
人正心誠意之根據事實，完全廢弛。空守正心誠意之語言，以為宏闡儒
道之本。上焉者或能正誠，然以一死永滅，亦不能發大有為之心。中下
則以一死永滅，堯桀同歸於盡，又何必繩趨尺步，徒受束縛乎。於是任
心肆志，為所欲為，此毒已伏近千百年。加以歐風東漸，競尚物質文明，
則一切以強凌弱，慘無人道之惡劇，通通演出矣。究其禍根，皆由理學
家破斥因果輪迴之所致也。學說之謬，其禍烈於洪水猛獸。俾吾國群黎
死於刀兵飢饉苛政匪盜者，不計其數。其幸保殘生，亦同受水深火熱之
痛。可不哀哉。今欲自利利人，淑身淑世，當從敦倫儘分，閑邪存誠，
諸惡莫作，眾善奉行做起。內而家庭，外而世人，悉以因果報應生死輪
回為勸導。俾人各修善因，以冀樂果。畏苦果，以息惡因。則家庭子弟，
不至淪於匪盜。卿邑社會，漸可復其禮讓淳樸之風矣。此只就世間事說
佛法之益者。至放出世，亦仍以此為本。但當生信發願，念佛求生西方。
則人人皆能修，人人皆能得其實益。此佛法中之一特別法也。三根普被，
凡聖同修。愚夫愚婦，皆能入於其中。大聖大賢，不能超出其外。若於
此法能生信心，雖是業力凡夫，即可現生了生脫死，超凡入聖。倘不於
此法認真修持，而於如來所說一切諸法中，隨修一法，或兼修各法，欲
了生死，勿道即生不能了，或經百千萬生及百千萬劫，尚不能了者，多
多也。何以故，以念佛求生西方一法，專仗佛力。自己但具真信切願，
持佛聖號。則於臨命終時，決定蒙佛接引，住生西方。其餘一切法門，
必須修到業盡情空之時，方可了脫生死。否則任汝工夫深，功德大，煩
惱若有一絲一毫未盡，則仍然不能出離六道輪迴之外。以自力了生死，
比仗佛力了生死，其難易奚啻天淵懸殊也。汝幸宿有善根，於此法門能
生信心。然須立深重誓，決不隨其餘經典知識言教，捨此法門，另修他
法。庶可不負此宿根與現緣也。若讀諸大乘經，見其義理深奧，或親近
禪教律密各宗知識，聞其所說親切，遂視念佛為平常，視彼界為奇特，
捨此修彼，則如稚子捨父母，重病棄良醫，欲得成人愈病，何可得乎。
<pb n="44"/>
汝既看文鈔，何不細心體察，何得又有此六種疑問。
<little>（一）</little>佛即是心，心即是佛，乃約吾心之本體而言。由其有無量無邊
之煩惱惑業，必須仗惑業淨盡，福慧圓滿，有大誓願之阿彌陀佛大慈悲
力為之加被，令其往生。漸次修習，以至究竟親證此是佛之心而後已也。
汝將謂是佛，便不須念佛乎。譬如大圓寶鏡，經劫蒙塵，雖具有照天照
地之光明，若不加磨礱之功，經劫亦無發光之時。錯會即是，其禍可勝
道哉。至許止淨謂諸佛無身，而般若實為其母，即諸佛從智慧而生之義。
智慧為六度之首，舉智慧則六度無不圓備。則其修持事業功夫，豈筆墨
所易顯示乎。汝且著實於前所說之敦倫儘分，於後所說之信願持名，認
真行去。則決定可以慰汝人世無常生死難了之念。若只執著一二理性，
而遂以事修為徒勞。則恐後來尚有永墮惡道，長劫不聞天地父母之名之
時。可不預防而慎修乎哉。
<little>（二）</little>念觀音求生西方，亦可往生西方，但不可謂何必更念阿彌陀佛。
以觀音乃阿彌陀佛之輔弼也。彌陀是主，觀音是賓。彌陀如國王，觀音
如冢宰。善會其意，即可無疑。
<little>（三）</little>多劫不能成佛，由修自力法門故。須知淨土法門，縱臨終始聞，
能生信願而念，即可往生西方，了生脫死。況未至臨終，即已預修乎。
<little>（四）</little>乩壇多屬靈鬼附會。玉仙乃一進士，而知見卑鄙，不堪言狀。
何足以彼所宣傳者，而掛口齒乎。
<little>（五）</little>持佛號時，雜念紛飛，此是多知多見，心無正念之現象。欲此
種境象不現，唯專心痛念自己將欲命終。唯恐即墮惡道，勵志念佛。了
不起他種念頭。久則自可澄清。
<little>（六）</little>吃素不難，貪口腹而欲吃素則難。三淨肉及肉邊萊，乃為下根
人所立法也。祈慧察。

<h2>復<little>（俞慧郁、陳慧昶）</little>二居士書<little>（附來書）</little></h2>

弟子業障深重，賦質愚蒙，幸聞淨土法門，而得皈依座下。惟有
恪遵吾師老實念佛之訓，以期速了生死，不負婆心。夫既為佛子，應發
自度度人之心，今弟子等未能自度，焉云度人。然遇親友方便勸信，亦
分內事耳。乃每有二種人所見所說，其自誤誤人，實非淺鮮。一曰佛無
<pb n="45"/>
欲，阿彌陀經所說種種金寶，似仍為欲，不若金剛經一切皆空，為高超
玄妙。因茲藐視淨土法門，而不生信。此蓋不知金剛彌陀二經之義，而
隨己意亂道者。一曰佛既令人看破一切，何自己反生此種種貪欲。<little>（指阿
彌陀經所謂金寶、）</little>吾人又何苦捨目前之實有，而希冀身後之渺茫乎。此
則執著邪見，任意謗佛謗法者，然此二者，雖品有高下，其為邪見則一
也。其自誤誤人則一也。弟子等力告以西方種種境界，皆系阿彌陀佛功
德，現化之莊嚴寶相，自在享用福德之報，與五濁惡世業力所成就者不
同。況娑婆所有，悉皆苦空無常，故應棄之而求得實際也，然愚夫之言，
縱不乖正理，終不克啟其正信。伏念吾師所有言論，如杲日麗天，無暗
不照，敢乞聊書數語，以破此種邪見。
來書所說二種邪見，乃以凡夫知見，測度如來境界。孔子所謂好行
小惠。孟子所謂自暴自棄。此種人本無有可與談之資格價值。然佛慈廣
大，不棄一物，不妨設一方便，以醒彼迷蘿。佛由其了無貪欲，故感此
眾寶？嚴，諸凡化現，不須人力經營之殊勝境界。豈可與娑婆世界之凡
夫境界相比乎。譬如慈善有德之人，心地行為，悉皆正大光明，故其相
貌，亦現慈善光華之相。彼固無心求相貌容？之好，而自然會好。造業
之人，其心地齷齪污穢凶惡，其面亦隨之黯晦凶惡。彼固唯欲面色之好，
令人以己為正大光明之善人。而心地不善，縱求亦了不可得。此約凡夫
眼見者。若鬼神則見善人身有光明，光明之大小，隨其德之大小。見惡
人則身有黑暗凶煞等相，其相之大小，亦隨惡之大小而現。彼謂金剛經
為空，不知金剛經乃發明理性，未言及證理性而所得之果報。實報無障
礙土之莊嚴，即金剛經究竟所得之果報。凡夫聞之，固當疑為無有此事。
金剛經令發菩提心之善男女，心不住相，而欲度盡眾生。雖度亦不見我
為能度，生為所度，及與所得之究竟涅槃之法。所謂無所住而生心，以
迄無所得而作佛。將謂金剛經所成之佛，其所住之國土，亦如此五濁惡
世之境界乎。為是空空洞洞，一無所有乎。淨佛國土，人一聞名，身心
清淨。彼謂之為貪欲，是蛆蟲日居糞坑，自命香潔，以栴檀為臭穢，不
願離此糞坑，聞彼香氣也。盜蹠聚徒數千，橫行天下而為盜，反自命有
道。而痛斥堯不仁，舜不孝，禹淫佚，湯武暴亂，孔子虛偽，為無道。
正與此二種人之知見相同。又如近來廢經廢孝廢倫裸體遊行，以為稟天
<pb n="46"/>
地自然之德，不假造作，然夏則競裸，冬何不裸。謂稟自然，不假造作，
掘井，耕田，紡織，方有飲食衣服，非造作乎。惡人阻破人之為善，每
每如是。謂善須無心為，有心即非真善，然古之聖賢，無示朝乾夕惕，
戒慎恐懼，如臨深淵，如履薄冰，是有心乎，是無心乎。總之此種人，
意欲以不修持為高上，故作此種極下劣之瞽論，以自衒其明理，冀人以
己為高明，為大通家，為真名士。而不知其全身在糞坑裡。除彼同知見
者，其誰肯相許乎。

<h2>復羅鴻濤居士書一</h2>
閣下既自名為佛弟子，何得以己之凡夫知見，測佛境界。將謂出人
意表者，皆不足取信耶。須知佛之所以教人，皆為對治習氣。以由習氣
障蔽自心，不但佛之神跡不能知，即己之從生至死，見聞覺知，又何嘗
自知乎。今既信佛，而不於能得真實利益處致力，而泛泛以己之知見不
及處詢問，誠所謂捨家常菜飯，而欲得天廚妙？，其失計也大矣。<little>（民十
七年三月初一）</little>

<h2>復羅鴻濤居士書二</h2>
接手書，責<le>光</le>所答非所問。不知此系庸劣者之護身符。乃閣下謬以
無知無識之庸僧，為善知識。根本之錯，實在閣下，不在<rubynote t="印光"/>也。閣下
既信佛，當由佛之理致而論，何唯據神跡而談。且神跡無量，閣下又未
指明何神跡，而欲<le>光</le>之素不研究耶教，辨其耶佛神跡之異同。又謂<le>光</le>
謂
閣下以凡夫知見，測度佛智佛境界為誤會。則閣下之所問，在<le>光</le>分上論，
固當以不答為是。恐謂<le>光</le>以凡夫知見，測佛境界為遁辭，故復為此。是
否祈自裁，再來則不復一字。此請慧察。<rubynote t="印光"/>再書
登東山而小魯，登泰山而小天下，觀於海者難為水，遊於聖人之門
者難為言。閣下知耶教之謬妄，又信佛至乎及極，不於理致論神跡，是
何異謂溝渠溪澗與大海無二無別也。自智既不能知，又欲善知識得其圓
滿之答復。且請閣下不以凡夫知見測佛境界，則善知識不須答復，自可
了了矣。<little>（民十七年三月初二）</little>

<pb n="47"/>
<h2>復陳士牧居士書一</h2>
昨接手書，知宿世深種善根，得遇淨土法門，即生信心，慰甚。丁
氏所注之經，多皆專找證據，於文義殊未發揮。彌陀經箋註，訛處更多。
然彼於徵引事跡一邊，頗可令初機得益耳。宋明諸儒，多取佛經之義，
以撐儒者之門庭。但取說得高妙，而絕少實按佛經行者，則其病，在未
能深信生死輪迴之事理。使彼深信，誰肯以了生死大利益，置之度外。
專取佛家發明理性之話，作講學之冠冕，而又不按此以實行乎。淨土一
法，上聖下凡共由之路，能一聞即信，非宿世種大善根不能。<le>光</le>粥飯僧
耳，於宗於教，皆無所知。唯自諒陋劣，專以淨土為事。由徐蔚如排印
應酬之稿，致一人傅虛，萬人傅實，皆謬以為知識，令人慚愧無既。汝
既謬以<le>光</le>為知識，不妨以謬為是。今為汝取法名曰智牧。汝以士牧，縱
能繼往聖，開來學，以先覺覺後覺，恐只世間希聖希賢而已。須知了生
死一法，非以智自牧不可。能以智自牧，則煩惱惑業自可消滅，功德智
慧自可顯現。以智自牧，亦以智牧人，則其繼往開來，自覺覺他，方為
究竟實義。然欲以智自牧，必須諸惡莫作，眾善奉行。凡諸善惡，俱從
起心動念處斬除而擴充之，方為實踐，不付空談。若欲以智牧人，須從
父母妻子始。父母在，當勸令吃素念佛，求生西方，不可以殺生之業，
累及父母，謂為奉甘旨，此世間人之謬見，斷斷不可依行。如父母不肯
吃素，但至誠代父母念佛懺悔，令其消除宿業，便能吃矣。妻子乃自己
最切近者，不能以佛法引導，何能引導世人。刑於寡妻，至於兄弟，以
御於家邦，世出世莫不皆然。由家而國，方為行遠自邇，登高自卑之道。
當念佛時，愍彼苦惱眾生，心酸淚流，係善根發現。然不可以此為德，
常令如此。若常如此，則墮悲魔，切要切要。念佛以信願為主，有真信
切願，決定得往生。至於證三昧，不可不發此心，實則今人絕少證三昧
者。以能證念佛三昧，現生便已超凡入聖矣。切勿等閑視之。<le>光</le>文鈔，
汝不知有否，今寄一部，祈祥閱之。其修持用心法，俱可瞭然。又現有
木刻本，比此多百四十餘篇，欲看，當致書揚州大十三灣張端曾居士求
施一部。彼廣施善書，無求不應。所施善書甚多，不止此一種。又現在
商務印書館排將完工，大約三月底可以出書，比木刻又多百餘篇。已由
友人任有二萬部，排好開印，富印三萬，每部大約四角大洋，郵費在外。
<pb n="48"/>
如欲利人，宜任若干部，以結淨緣。任法誰出多少錢，即按其錢交書與
彼，此中並無絲毫私處，係令大家做真實功德耳。若欲任者，祈將其款
匯到上海寶山路華字四十五號商務印書館總務處，交任心白居士，彼收
到即寄一收據，待書出即按錢交書矣。此系按三萬部作價，比零買當便
宜得一半矣。如來一代所說之法，皆令自力斷惑證真，以了生死。唯淨
土一門，專重佛力。以佛力故，雖罪業深重，若具信願，皆得往生。若
能斷證，則所證更高。此法普利上中下三根。世多以愚夫愚婦能念，而
遂以為愚夫愚婦之事，致不愚者，反為愚者所憐憫，其原皆由無智以自
牧也。使能以智自牧，富必圓證即心本具之天真佛性，以成福慧具足之
佛道矣。<little>（甲子年正月二十一日）</little>

<h2>復陳士牧居士書二</h2>
前月十八接手書，以目疾未愈，俊以函件堆積，故遲至今。所言以
智自牧牧人者，即克敦倫常，篤修淨業，諸惡莫作，眾善奉行。汝於此
外，論自牧牧人之道，便成言行乖張，不知即此就是大般若智。汝既作
此說，猶是將此等言句，當做等閑之知見。觀世音普門品，亦是念佛法
門。其求世間福報者，以不知有出世間法。兼不知自己心性，與佛無二
故也。汝妻既有信心，當多方勸策，令其增長。汝父母之不信，乃宿根
淺耳。當以己之持誦功德，全體至心為親迴向。何得只限三遍大悲咒。
汝且莫說為親迴向，自己便無有分。汝能真實為親迴向，比但持誦，不
為親迴向，功德更為殊勝。所以佛門凡有禮誦等事，悉皆普為法界眾生
迴向。況生我之父母乎。譬如一澄，燃百千萬億無量無邊燈，此之本燈，
猶復如是。若不燃，一燈又有何增益乎哉。況大菩提心之生髮，固非世
間燈光之所能喻，不過取其片義而已。前任心白云：「汝有函來，匯到孔
蜀生洋四元，待四月書出，當即寄來，每部不過四角。<little>（郵費在外）</little><le>光</le>
二
十五六即下山，無要事勿來信，如有事通信，當寄上海陳家？太平寺交
真達和尚轉。以<le>光</le>或有他往，須交彼耳。大約有二三月之？擱。<little>（甲子年
三月十二日）</little>

<h2>復陳士牧居士書三</h2>
<pb n="49"/>
接手書備悉。今之同室操戈，生民塗炭，皆由彼有權力者，宿世只
知培福，不知求生淨土。故致今生仗福力以誤國害民。而百姓之受彼所
害者，亦由宿世不知戒殺護生，唯知口腹之樂。不知彼此同一身體，同
一性靈，而忍心殺而食之。實則校比自殺自食，更酷萬倍。而愚俗不知，
方以肉行孝，追遠，燕兵，侍客。若無肉，則有若無？對人，辱浼無似
者。而不知造成此互相殺戮之大劫。雖佛菩薩大悲救苦，亦末如之何矣。
汝能素食勸其父母，可謂知本。而妻子眷屬，忍令長造殺業，長受殺報
乎。必須全家俱素，並以此化及一鄉一邑，則救未來苦，為不可量矣。
又須令其諸惡莫作，眾善奉行，生信發原，求生西方，庶可斷除苦種矣。
人子孝親，唯此為大。倘不致力於此，則父母未能往生，其墮落者固多。
即令一生二生不墮落，終必有墮落三途惡道之日。靜言思之，心何能安。
須知世間所最重者是神識。即功成名立，究竟於親之神識，無所裨益。
大禹，大聖人也，不救於鯀之神識，化為黃能，<little>（音乃平聲三足？也）</little>入
於羽淵。思及此，則勸親念佛求生西方之心，油然生矣。否則便是忤逆
不孝。以不顧父母之神識墮落，其罪甚於殺親也。未聞佛法人，則無如
何。汝已皈依佛法，<le>光</le>固不得不按實與汝言也。祈以<le>光</le>言與汝父
母看，
或可易生信心耳。文鈔曾收到否。今又寄兩包，祈送通文理，有信心者。
戒殺放生白話，並初機淨業指南合釘一本，其書局不知，汝若要訂印，
或單戒殺白話，或同淨業指南，祈致書上海極司非爾路二十六號黃涵之
居士。或祈彼代汝訂印若干。或汝到上海往見，再行識辦。或彼處有存，
用錢買皆可。彼現不為官，家居靜修。寶一師只聞名，未曾通信，如
欲親近，亦非不可。但彼有一女弟子所出之自知錄，切勿看。看之恐不
致力於一心，而專欲得好境界，則必致著魔，此為要義。<little>（上海杭州餘姚
見者、皆欲石印、<le>光</le>極言其弊、故皆止印、）</little><little>（甲子年十二月
廿八）</little>

<h2>復陳土牧居士書四</h2>
接手書，不勝欣慰。自知錄，凡外行人看之，無不欣躍欲為流通。
而不知其為著魔之過多，令人真修之功，被此境界所阻。如置毒於醍醐
之中，食之則必至殺人，可嘆孰甚。黃涵之利濟為懷，必能代辦。但去
年聞有病，現不知已愈否也。汝父母之不發心，一則自視眇小，不為了
<pb n="50"/>
生脫死，超凡入聖之心。二則不知其所以然，故不發心。倘汝妻通文義，
日以文鈔中義，為之講說，自可感動其心。如汝妻不能講說，姪女甥女
能看文鈔，當能講說。又宜請初機淨業指南寄去，此亦黃涵之白話，當
易於領會矣。天下不治，由於家庭無善教。而家庭善教，母教最為吃緊。
以人之小時，日在母邊，果有賢母，兒女日熏陶之，其習與性成，雖欲
令為不肖，亦不可得。今為汝妻取法名為智育。謂以智慧自育其德，俾
人欲淨盡，明德顯著。又以此智教育兒女，俾兒女同為諸惡莫作，眾善
奉行之成德君子。由茲推而廣之，其利益有不可思議者。世之愚人，不
知修德，唯欲借奉佛以滅罪。乃徒取其名，不務其實，豈可親得實益乎
哉。君英，閨英，既有宿根，再讀文鈔，當必有大發善根之時。不妨預
為授記，令彼懋修厥德，以為女流師範。即彼無心皈依，但能按文鈔所
說而修，亦是蓮池海會中人。彼再能發自利利地之心，則豈止女界蒙益
乎哉。今為君英取名蓮英。閨英取名淨英。以彼果能克治女習，專修淨
業，以己所知，將來以之餉彼翁姑夫婿，及與妯娌兒女。則一家仁而鄉
邑悉相觀而善。則現生即為女中之英。英者超群出眾之謂，即所謂女中
丈夫也。將來往生西方，為阿彌陀佛弟子，觀音勢至眷屬，所謂於蓮華
清淨世界，同為如來真子，英之實義，如是如是。彼肯信行此語，當不
付諸空談。晨朝十念，忙人決定須用。即閑人能作正課，於正課前，用
晨朝十念，亦可。非能作正課，便不可用也。古人多有畢生用晨朝十念
法，然後再作正課者，何妨礙之可云。今之世道人心，陷溺已極，皆由
家庭不以因果報應為教。又今之女校，多皆慫動學生，擬操政權，作督
軍省長大？統，全不在相夫教子處提倡。致一班學生如顛如狂，近為家
庭之累，遠貽社會之殃，為可惜耳。祈以此與君英閨英詳說之。<little>（乙丑二
月二十四日）</little>

<h2>復陳士牧居士書五</h2>
接手書，不騰痛傷。吾國多年以來，不是天災，便是人禍。雖其源，
皆由過現惡業所致。亦半是執政之人，專務己見，不依公理，以致亂中
生亂。而一班可上可下之人，悉作匪類。直是無法可設，莫能救藥也，
可痛可嘆。印大士頌十元，已收到。潤甫果能實行戒葷酒，不枉<le>光</le>費一
<pb n="51"/>
番心思矣。蓮英昨日有信來，問令父母往生之法，似乎未能體貼文鈔中
意，否則斷不至有此一問。<le>光</le>極言念佛之利益，並守貞之利害。如其能
守得牢，則善莫大焉。否則當依天理人倫而出嫁，比守貞而失節，則高
超百千萬倍。末令常看文鈔，不可常來信添忙。淨英之夫家，有礙於吃
淨素，當不礙於少吃肉。或自己於肉中吃菜。又彼決不監視其吃飯，但
存不忍之心，即不能吃清淨素，其所帶之葷腥，固無幾何。又彼既通文
理，亦可與其夫婉說其益，久之當不至仍復為礙。即礙，但當念佛為所
食諸眾生迴向。亦可稍補其憾，而無復殺業矣。彼念佛發光，乃屬魔境。
急為寫信，令勿以為是，久則自息。倘以此為聖境現前，則將來恐致魔
鬼附體，著魔發狂，不可救藥。良以吾人從無量劫來，所結怨業，盜無
量無邊。彼等欲來報怨，由其有念佛修持之力，不能直報。因彼想好境
界，彼怨業遂現其境界，令彼起歡喜心，謂我修行功夫到家，或謂我已
成聖道。由此妄念聖固，遂失正念，魔鬼遂入其竅。則發顛發狂，佛也
不能救矣。世多有用功修行，發顛狂者，皆因自己不知在息除妄想，攝
心正念上用功。每每皆是尚未用功，便想成聖。由終日唯以妄想聖境為
事，如飲毒藥，昏亂無知，謂天轉地覆，神奇鬼怪。實則皆自己妄心所
感召之魔鬼作用也。當教彼一心念佛。除南無阿彌陀佛名號之外，概不
許心生諸念。自然如長空霧散，天日昭彰矣。其一心念佛之利益，與躁
妄心想見境界之禍害，文鈔中皆屢言之。祈以此信抄而寄去。又須令其
力依吾說，不以此境為是。即再發現，亦不生喜，亦不生懼，則其境自
消。如賊入人家，認做自家人，亦受害。知是賊而妄恐怖，亦受害。若
不喜不怖，概不理會，彼便無立腳處矣。文鈔此間無，當寄信祈真達師
寄三五包，以作<le>光</le>救荒之備。此間作事大須費心，一不過細，人受其害，
己受其過，其苦有不堪言者。<little>（乙丑四月十八日）</little>

<h2>復陳士牧居士書六</h2>
佛法利益，非凡情所能測度。彼愚人唯知以醫藥治病，及禱神祈鬼
求愈者，皆所謂擔？棄金，背道而馳之流類也。汝以一病，得知工夫非
泛泛悠悠，能得實益。又知佛法實有點石成金，<little>（此系喻勿錯會）</little>以凡作
聖之功勛。亦屬宿世善根所使，亦系現世修持所得。宜善用心，勿以此
<pb n="52"/>
為奇特而退墮前功，則將來當更有深益可得也。所言深益，不必在境界
感通上求，當在往生西方上認定。方可不負此番三寶加被之深恩耳。鍾
英宿根固深，智識不開。夜半念佛，見一金甲神，恐是魔試，便不敢念，
何無知一至於此。凡念佛人，但宜至誠懇切，一心正念。絕不妄想見佛
見境界之事。以心若歸一，見佛見境界，皆不至妄生歡喜。遂致得少為
足，便成退惰。不見佛不見境界，亦了無所欠。心未歸一，急欲見佛見
境界。勿道所見是魔境，即真系佛境，以心妄生歡喜，即受損<little>（謂生歡
喜退惰）</little>不受益矣。當以至誠念佛為事。勿存見佛見境界之心。倘正念
佛時，或有忽現佛像及菩薩諸天等像。但心存正念，勿生取著，知所見
之像，刀唯心所現。雖歷歷明明顯現，實非塊然一物，以心淨故，現此
景象。如水清淨，月影便現，毫無奇特。了不生誇張歡喜之心，更加專
一其心，認真念佛。能如此者，勿道佛境現有利益，即魔現亦有利益。
何以故，以不取著，心能歸一。佛現則心更清淨。魔現則心以清淨不取
著，魔無所擾，心益清淨，道業自進。今則偶有所見，便生畏懼，不敢
念佛，其心已失正念。幸非魔現。倘是魔現，由不敢念佛之故，便可令
魔入彼心竅，令彼著魔發狂，喪失正念。何不知好歹，一至於此。恐是
魔現，正宜認真懇切念佛，彼魔自無容身之地。如明來暗自無存，正來
邪自消滅。何得怕魔現而不敢念佛。幸非是魔。若果是魔，則是授彼全
權，自己對治之法，全體不用，則任魔相擾矣。哀哉哀哉。念佛偶生悲
感，亦是好處。然不可專欲興此感想。若心常欲若此感想，則必至著
魔，而不可救。宜持心如空，了無一物在心中。以此清淨心念佛，自無
一切境界。即有魔境，我以如空之心，不生驚懼念佛，魔必自消。今恐
是魔，不敢念佛，譬如恐強盜來，自己先將家中護兵，移之遠方，令勿
在家。則是替強盜作保護，令其了無所畏，肆行劫奪淨盡耳。何愚癡一
至於此。文鈔付印，大約在年底可出書，此時且緩緩。心經中下卷，係
魔徒偽造。居士林施送，<le>光</le>未曾見。或者未曾檢閱耳。此種書萬不可流
通。否則瞎人正眼，其罪非小。囗囗囗，狃於習俗，實為法門之玷。一
行居集，不韙天台在家二眾。唯制邪淫一段，恐汝未詳察，未得彼之本
意。今亦不須查檢。此戒是佛所制，天台乃宗佛之意著疏。彭居士何敢
妄逞臆見，不過自己欲實行絕欲，實深契佛心。如為繼嗣，行夫婦事，
<pb n="53"/>
亦不背佛戒。但為求嗣則上，年行一次，即可得嗣，則宜止。若以佛不
制正淫，日日行之，則與道與佛，與自己之名分，皆相悖矣。善宿之
義，乃常獨宿。或為求嗣而暫一偶宿。汝何死執認做偶宿，同家常茶飯
乎。何不知道理，一至於此。祈與鍾英說，勿作癡人行事，則後來當必
有大利益在也。<little>（謂業消智朗、障盡福崇、及往生西方、非謂境界也、）</little>
大士頌，於陽曆五月三十一日，六月五日，兩次寄二十七部，已清。孫
智澤並汝父，皆交清。以印壹萬部，任多者少交，任少者交清。免得費
事，當在天津會內存之。<little>（乙丑六月初二日）</little>

<h2>復陳士牧居士書七</h2>
接手書，不勝欣慰。汝父之法名，與孫輩首字同，宜改作法和。和
者，合也。乃傚法觀音菩薩上合十方諸佛本妙覺心。下合十方一切眾生
同一悲仰之意。祈令真實生信發願，則聞道之益，方有實際。否則不生
西方，縱有人天福報，直同曉露，斯須即無，有何實益。汝妻既發心念
佛，宜專以念佛為事。靜坐亦須心中默念，方無弊。彼同善社之坐，恐
是運氣。以凡一切外道，通以運氣煉丹為秘訣。不肯與未入門者言，不
知此系養色身法，於道無乾。佛教人以斷除煩惱習氣，明心見性。而眾
生業深慧淺，未能即生得證。故大開方便，令其信願念佛，以期仗佛慈
力，往生西方也。彼之靜坐，不得謂為禪定。禪名靜慮，以彼不知禪之
名義，妄取正法之名，而心中夾雜邪外妄想，故致著魔發狂也。<little>（煉丹、
運氣、求神通、見神見鬼、其心慮紛紜、何嘗是靜）</little>須知佛之教人，以
力敦倫常，恪盡己分，諸惡莫作，眾善奉行，戒殺護生，吃素念佛為事。
絕無不可與人言者。彼關門閉戶，私相傳授之道。勿道其中有別的壞處，
即以煉丹運氣之正者說，亦非了生死之道。況未必是正者乎。祈專修淨
業，靜坐則息心默念佛號。勿帶彼之工夫。則無礙矣。<little>（乙丑十一月初
七日）</little>

<h2>復陳士牧居士書八</h2>
汝母可謂宿有善根，得遇汝全家為之念佛。依汝所說近終臨終逝後
諸相，倘真實不虛，決定可以往生。若粉飾其詞，則無益於親，反有大
<pb n="54"/>
過。但當節哀念佛，並令家人通通念佛。雖曰為薦親而念，實則校專為
己念者，功德更大多多也。以此為說，彼等悉可發其孝思。<le>光</le>當於朝暮
課誦時，為汝母迴向七日，以盡友誼。今人多好名作傳作記，此皆虛華。
但竭力修持，俾親未往生則立即往生。已往生則高增品位。方為人子盡
心於親之要務。餘皆世俗耳目中之熱鬧而已。汝父年高，急宜力勸勤修，
免致落汝母后。人生事事可讓人，唯此事不可讓人。故孔子曰，當仁不
讓於師。所言黃紙書梵咒，何可無利益。然其利益之本，在於誠心。心
果誠，則利益便大。若漫同兒戲則利益便輕微。語云，人心果誠，金石
為開。況佛菩薩豈得無感格乎。終七請僧念經，亦當改作念佛。若有清
淨僧則可，若但吃葷酒僧，則可省此錢，作周急用。但家屬念佛即已，
何必效世俗套以行乎。普陀之來，亦不必定，順便則來，否則勿來。<le>光</le>
之面，見之了無所益。固不若專心依文鈔而行為善也。現今世道人心，
壞至其極，無可挽回，唯有極力提倡因果報應，及家庭教育，而為轉之
之機。家庭教育，亦須注重因果報應。而教女須更加吃緊。以世少賢人，
由於世少賢母。使子女小時，受賢母之教，熏陶成性，則後來必能相夫
成德，教子女悉為賢人。女人以相夫教子為天職，其責任，比男子為重
為大。世人不知在此處講究，妄欲女人作男子政治之事。其不知事務，
一至此極。以故世亂日甚，而賢人日稀也。<little>（民十五年九月九日）</little>

<h2>復陳士牧居士書九</h2>
接手書，並閩佛化社書，及大綱大事記。備悉此社尚正當，但尚欠
專注淨土一門，以期即生便出離此娑婆世間也。其章程中，尚不能決斷。
其女部研究學期中，則可以知其社人尚是泛學，未極了知凈土道理。彼
等既肯皈依，當為略陳要義。餘令看文鈔耳。蓮英之孝思唯殷，誠可欽
敬。悟正謂不迴向，亦能獲大益，此語欠妥。以凡夫無正念迴向之力，
則所修俱歸人天福報。不迴向，令久亡父母獲益超度，唯得道聖人則可。
悟正之語，混凡聖為一概，不可依從。依之則勿道不得往生，即人天福
報，亦不穩妥。以無感不能仗佛力，但任己修持，比誠感者相去懸遠。
至言視子女行願道力，以判往生，則尚有道理。然亦不可崖板執定，謂
自己得上品上生，父母得下品。以子女之心願，父母之宿根，與現所發
<pb n="55"/>
心，各有不同故也。圈點經典，須必誠必敬。若同老學究圈文章法，則
褻瀆之罪實多，切須戒之。凡人總須務實，彼倡異毀謗楞嚴起信者，皆
以好名之心所致。欲求天下後世，稱彼為大智慧人，能知人之所不知之
虛名。而不知其現世被明眼視為可憐憫者，歿後則永墮惡道，苦無出期。
名之誤人，有如此者。汝甥與諸居士，固皆宿有善根，故能知佛法之正
理，不為外道所迷。彼等既投函求皈依，當與彼各取法名，並函及章程
直寄福州。文鈔增廣本，將排完，現添百十頁，二三月當印，倘欲結緣，
祈早來函。此次四百多頁，又加近來紙貴，一部大約須七八角，或八九
角，以未排畢，故未定價，若錯過此次總印，後來請則更貴矣。

<h2>復陳士牧居士書十</h2>
接手書，備悉。臥佛殿募啟，甚好，然亦甚難興復。以各處兵災救
命不暇，何力及此。正月初十與福州佛化社書，並大士頌四包，又一包
系彼佛化社章程大事記，並四部無量壽經疏，特掛號寄去，了無回信。
二月二十二復與羅鏗端函，問書與信悉接到否，至今亦無回信。文鈔以
戰事之故，延遲未了。近日上海信息尚通，書局連幾次信，皆無復來，
究不知如何。所言五十元印書款，當匯上海陳家？太平寺交真達和尚，
切勿寄普陀。普陀郵匯等皆不通。縱匯定海或寧波，猶須託人去領，甚
不便。匯上海則甚妥。現今大亂方興，宜認真念佛。此外別無所囑。

<h2>復陳士牧居士書十一</h2>
接手書，備悉，欣慰之至。淨業指南，今寄一包。心經口義，上海
印者系唐大圓居士原本。天津流通處陳正有居士所印，係<le>光</le>略修者，校
彼原文稍順暢點。祈向佛經流通處請之。文鈔已印，當於二十幾可出書，
寄送各任戶矣。
大士頌，本欲四月底即往申付排，後以事延，而風潮旋起，須待風
潮平靜，方可去，出書當在明年。此約近時付印，若一時不平靜，更不
知遲若干時日也。瀚江之信，末後名下，只云謹上。<le>光</le>先未詳看，及答
復已，方看見，故批於信末。彼不唯不知佛法，即世諦人情，亦所不知。
問人之佛法，如此倨傲，是人尚能得佛法之真實利益乎。亦不過湊鬧熱
<pb n="56"/>
而已。彼自擬法號善根，<le>光</le>為取名慧海，此非為彼取皈依法名。以彼未
求皈依，即求亦不應許，以心不肯屈，便無皈依之實情故也。<le>光</le>凡來信
札，隨彼作何倨傲皆答，當斥則斥，然必以直道相與，並不計及人之恭
敬與否。若致書皈依，不肯致屈，則拒而不許。亦有二次又懇求者，亦
有不復來函者，禮教陵遲，可嘆可嘆。

<h2>復慧明居士書</h2>
八十三歲老人，來日無多。中華民國國運，危如纍卵。際此二事，
當汲汲念佛，以求往生。又須率其家人一致念佛，以作汝去世時，彼等
悉能助念之預備。又須叮囑臨終不可預為洗身，換衣，及問事，<little>（此當
預先交代）</little>安慰，哭泣等。隨彼坐著死也好，睡著死也好，大家一口同
音念佛。一直念至斷氣後，再過三點鐘後，再為安頓，萬不可早。不但
老人死如是，即年青人死，也須如是。此末後最要緊之一大事。若不預
為操練，及說其利害，未有不被眷屬瞎張羅所誤者。念佛一法，乃佛普
度一切眾生之最大法門。若有危險，念之即可逢凶化吉。無事時念之，
則可消災增福。然必須要求生西方，方為究竟大利益。法名九張，另紙
開之。宗遠宗持等，皆令宗崇以前之宏揚淨土祖師也。宗，本也，主也。
遠即晉遠公<little>（名慧遠）</little>大師，為蓮宗初祖。持即其弟慧持。永即慧永。
綽即道綽。照即法照。巒即曇巒。亦作鸞，導即善導。乃令其依蓮宗大
祖師以修持故也。小孫名福遐。福既遐遠，其壽必長。餘不暇敘。王幼
農並未皈依。其夫人與四子，皆皈依。第二子，一女，未皈依。今為寄
感應篇直講十包，一百數十本。災童可令讀誦，又為解說。後來當不至
不知因果，歸於匪類之窠臼中。

<h2>復理聽濤居士書一</h2>
接來書，知少子夭折。人情於此種境界，每起怨尤，生懈怠。須知
人生因果複雜，有因故致有果，有果斷非無因。知前因後果，則可不生
怨尤。知德能感天，則必不至小有逆境，即懈修心。譬如天初熱時，或
忽大涼，初涼時或復大熱，此乃暫時變動，非常時總如是也。但盡我心
以修，不問現境逆境順境。能如是者，必能永膺多福。若因小不順遂，
<pb n="57"/>
謂修持無益，是無知無識者之知見。縱令一生無拂意事，亦難達到儘分
樂天地位。倘能修持不懈，當必有長壽成德之善子來生。若不論好歹，
惟取其不夭，則刮百姓之脂膏，以其款存之外國銀行，與夫殺父殺母之
人，何嘗不是幸得不夭之愛子乎。此種不成器之兒子，若夭是為大德所
感。由其不夭，致令全國人民塗炭。若當日凡屬此類盡夭亡之，則吾國
何至無可救藥，以待喪亡乎。但當息心念佛，以消業而迓吉祥也。<little>（癸
酉九月）</little>

<h2>復理聽濤居士書二</h2>
令祖之語錄，與山誌無乾。若塔銘或傳，或有備需之處。至於像，
以歷代古德俱無影堂，即寄來亦不便安頓。以今之靈巖，完全不是承繼
昔年之靈巖，以洪楊亂後，唯留一殘塔，餘悉灰燼矣。況今是淨土法門，
令祖乃禪宗知識。論寺宇則無承繼。論法道則另一門庭。譬如水陸舟車，
在歸家後則全同，在途路上則各異。今人非大通家，斷不可說圓融話，
只圖好聽，致無實益也。儲公乃漢月藏之最高弟子。漢月欲為古今第一
高人，與天童密祖大相牴牾。宏忍具德等，同為蔑祖之流輩。儲公尚無
此種習氣，此誠可令後世人之欽敬者。<little>（甲戍二月）</little>

<h2>復張德田居士書一</h2>
求子之道，人多背馳。汝欲得身體龐厚，性情賢善，福慧壽三通皆
具足之子，須依我說，方可遂心。世人無子，多娶妾媵，常服壯陽之藥，
常行房事，此乃速死之道，非求子之方也。幸而得子，亦如以秕稻種之，
或不出，或出亦難成熟。第一要斷房事，或半年，至少或百日，愈久愈
好。當與婦說明，彼此均存此念，另屋居住。若無多屋，決須另床。平
時絕不以妻作妻想，當作姊妹想，不敢起一念之邪念。待身養足後，待
婦月經淨後，須天氣清明，日期吉祥，夜一行之，必得受孕。從此永斷
房事，直到生子過百日後，或可再行。婦受孕後，行一次房，胞厚一次，
胎毒重一次。且或因子宮常開，致易墮胎。此種忌諱，人多不知。縱有
知者，亦不肯依。故致或不生，或不成，或孱弱短命。不知自己不善用
心，反說命不好，反將行房當常事，日日行之，不死就算大幸。又要心
<pb n="58"/>
存慈善，利人利物。利人利物，不一定要錢，存好心，說好話，行好事。
凡無利益之心之話之事，均不存不說不行。滿腔都是太和元氣，生機勃
勃。又須志誠念南無觀世音菩薩，<little>（就依此念）</little>愈多愈好。早晚禮拜念
若干，此外行住坐臥都好念。睡到雖好念，也要心存恭敬。宜穿衫？，
不可赤體。宜默念，不宜出聲。默念若字多難念，可去南無二字，但念
觀世音菩薩五字。白衣咒，念也好，不念也無礙。汝如是存心，行事念。
亦令汝婦也如是存心，行事念。及至臨產還念。臨產不可默念，要出聲
念。旁邊照應的人，須大聲幫他念。管保了無苦痛難產之事。臨產默念
不得，以用力送子出，默念或受氣病。女人一受孕，不可生氣。生大氣
則墮胎。兼以乖戾之氣，過之於子，子之性情，當成凶惡。又喂兒奶時，
必須心氣和平。若生大氣，奶則成毒。重則即死，輕則半日一日死，決
無不死者。小氣毒小，雖不死，也鬚生病。以故愛生氣之女人的兒女，
死的多，病的多。自己喂，僱奶母喂，都是一樣。生了大氣，萬不可喂
兒奶，須當下就要放下。令心平氣和，過半天再喂。喂時先把奶擠半茶
碗倒了。奶頭揩過再喂，就無禍殃。若心中還是氣烘烘的，就是一天也
喂不得。喂則不死，也須大病。此事古今醫書均未發明。近以閱歷方知
其禍。女子從小就要學柔和謙遜，後來生子，必易，必善，必不死，必
不病。凡兒女小時死病，多一半是其母生氣之故。少一半是自己命該早
死。天下古今由毒乳所殺兒女，不知有幾恆河沙數，可不哀哉。汝為悅
親，故為汝詳說。須勸汝母吃素念佛，求生西方。汝與汝妻，亦各如是。

<h2>復張德田居士書二</h2>
汝九月之信接到。<le>光</le>以老無目力精神辭，現在路上兵匪充斥，每每
信件難到。並汝牒文寄迴次信未接到。十二月之信接到，<le>光</le>頗不以汝之
辦法為然。擬至二月間無事時，作一祈嗣章程。初令節欲修德，以培先
天。次令念佛菩薩，以求福德智慧之子。再令從小認真教訓，俾成賢善。
如此則子愈多愈好。否則不節欲，縱生子，亦孱弱無所成立。不教訓，
則養成敗類，為祖宗辱，反不如無子之為愈也。<le>光</le>若作好，當為寄來，
祈勿再來信。<le>光</le>信至遲二月底即付郵，此不是即刻要用之文字，故不必
汲汲也。
<pb n="59"/>

<h2>復張德田居士書三</h2>
去年與汝書云：「二月底可寄來。近因真達老和尚三年多未會面，今
同舊皈依弟子及德森法師於本月二十日相偕來山，以故無暇操筆。已與
德森法師說，令商務印書館制鉛版。<le>光</le>出五十圓製版費，或可足用。版
存上海德森法師處，以備信士隨時刷印。待版制好，祈彼暫定一價。汝
請若干，當令郵局郵匯上海北成都路太平寺與德森法師接洽。紙向後恐
更貴。向後之價更加貴，不得以初印之價為例。此事汝若料理，決難一
一如法。德師幫<le>光</le>校對十餘年，決定一一如法。但印出能否寄溫，尚難
預斷。如有可靠朋友能帶，則為便利多矣。

<h2>復施元亮居士書一</h2>
信中當並書俗名。不可但止用一法名，姓亦無有。幸有仇居士，否
則復信亦難即達。以法名人多不知，必致有所遲誤。彼六人欲皈依者，
各為取名，祈為交彼。又須為彼等說，既皈依三寶，必須認真修持淨業。
又須各盡己分，俾世人同欽己之能盡倫常，孝弟忠信，禮義廉恥之道，
方可謂真佛弟子。否則縱得皈依之空名，絕無修持之實行，則成好名而
惡實之人。以無其實，併名亦不可真得矣。現今世局危險，無論老幼男
女，均當念佛念觀世音，以作預防。餘詳嘉言錄等，此不具書。<le>光</le>老矣，
精神目力工夫均不給。切勿常來信，以期彼此無擾為好。

<h2>復施元亮居士書二</h2>
法名三十三張，另紙書之，包於包香灰之書包，掛號寄。餘書二十
包，不掛號。彼等均須要戒殺吃素，念佛求生西方，當按嘉言錄而行。
閉關一事，亦不必，以汝有眷屬職務者，況現時時局不定。至於家道豐
裕，華山受戒也好。否則不必湊此熱鬧，受方便戒亦可。蓮社乃提倡之
所，不宜常常在此念。平常在家中念。少年女子，只許午後來念一進，
聽聽講演即去。校比成天在社念者，要少多少是非。此法兩方面均不相
礙。若令成天在社念，即無壞事，難免壞人瞎造謠言，則兩各罪過矣。
女眾來不許說家常是非。若不依規矩，祈下次勿來，如此校好點。
<pb n="60"/>

<h2>復施元亮居士書三</h2>
四法名，另紙書附上，祈轉交。凡皈依者，令彼各須敦倫儘分，閑
邪存誠，諸惡莫作，眾善奉行。在家人受五戒，及受菩薩戒，不能受比
丘戒。受比丘戒者，方名圓具，何可妄稱。在家受戒，戒牒上但書皈依
某寺某師，用不著法派等。受戒也要持戒。不受戒也要持戒。非未受戒，
便可不持戒也。以殺生，偷盜，邪淫，大妄語，<little>（未得謂得、未證謂證、
名大妄語、其罪極重、）</little>名為性戒。其體性當戒故。飲酒一戒，名遮戒。
<little>（遮止也）</little>唯受戒者，不可飲。未受戒者，飲之無罪。

<h2>復施元亮居士書四</h2>
手書備悉。華山受戒，遲亦無妨。小兒臨終，知念佛，又得助念之
力，竟得往生，亦可謂因緣湊合，方獲實益。所言政府改讀儒書，汝欲
許止淨另注，許已老矣，不能用心。即能，人誰肯依。此事且勿過慮。
朱子註明德之義，完全借於佛經之義。其不能令人直下明瞭者，以不直
說性德修德之所以耳。親民新民，均無不可。親字包括得廣。新乃親之
發現處。汝且令小兒先各念佛。能知佛法之好處，則彼宋儒之壞處，也
可為佛法之一助。否則兩無所益也。香敬二十元，令寄書十餘包，想已
收到。近二三日以曬經故，遲遲其復。佛像如其不適宜，改造亦無妨。
佛菩薩藏中所安置之各物，亦屬俗情，並無深意。大乘經咒，安於藏中，
則有益。餘均俗派。即彼密宗所說，亦仍是俗情。所最貽害後人者，裝
藏用金銀寶物，以致後來無知之人，便毀像以取寶。寶豈有許多，名目
而已，而害人之禍，便基於裝藏之時。此亦可以為戒者。昔山東一人夜
偷二郎神藏，次日神附人，謂我之藏，被人偷去。問是何人，言此人厲
害的狠，通身都是毛，頭上長一隻腳。言此人我們找不到，只好你老人
找。後其人在野地抽大解，見一小狗在旁，狗向糞門一咬，腸拉出來。
其人言我偷藏時，恐神認得，反穿皮襖，頭上戴一隻棉襪子，方知通身
是毛，頭上一隻腳之話。鄉間小民無利不求，所以塑像切不可裝藏，若
裝後必被愚人所毀。

<pb n="61"/>
<h2>復方子藩居士書</h2>
令姨丈染腥紅，當是用心過度。祈令彼通身放下，一心念觀世音菩
薩，當可即愈。又大悲香灰水飲之，或可見效。前所寄二千圓功德主，
系甘肅平涼人，姓鄭，名浚，字哲侯，年六十四歲，曾作議縣知事等。
人極正直，而不信佛。六十歲前，聞佛法避之若浼。六十歲見<le>光</le>文鈔，
安士全書，生正信。急欲往生西方。故以一萬三千圓匯來，令<le>光</le>為齋僧，
放生，薦祖先父母，超度怨家，並請各經書。普陀以五百圓打一堂千僧
齋。於靈巖南京法雲寺，江西壽量寺，各為分配。甘肅苦寒之地，無巨
富，此人亦非巨富，但以志切往生，故為此破天荒之一事。然亦不能繼
續，而為此大施也。淨圓寺放生園，可補黃涵之遺憾。<le>光</le>老矣，精神目
力均不給，如本寺有通家，即請其人作，固不必只取虛名也。如不肯作，
此事亦願效勞。但須詳述來歷，庶不至有遺漏。聞最初發起，係令慈與
白雲庵當家，其名亦當表出。當立一大碑。今為寄其摺本，祈閱之，以
便照辦。又凡作事當圓通，不當崖板。其一千五百圓放生，當作三分。
一分放生，一分買食料，一分作基金。以不放生，則違施主之心。無食
料，則生尚有累他人。無基金，則後難為繼。以後所有款項，均當以此
為準。又款項雖多，不宜一時盡款買。以防後有欲買無款之慮。

<h2>致華叔琴居士書</h2>
近聞移居常熟，想可專一淨修矣，慰慰。世道不好，諸事均不易辦。
觀音頌，自居士發心刊板以來，至今數年，尚未至於完全了結。可知世
間多少好事，均由兵災不能成就也。昔妙蓮令揚州人刻，戰事屢次發生，
每有彼此不通音信之時。及乎刻好之後，觀音庵又復住兵，以故妙蓮於
校對頗欠精詳。而卷首未刻，遂作了結。至去年居士發心印施，乃命慈
幼院人向妙蓮於楊公館要板。及後印出，所有簽條書面與卷首皆無。即
令詳查，知系未刻。隨即令刻，而四百部書，至近日方始交清。<le>光</le>後詳
校，知其大錯，亦有三四百。而小不如法者，更為多多也。因標一部，
令其修板。此次所印之書，印一勘誤表。凡送書者，均夾於書中，庶得
書者可按表改。汝處五十部，去年已寄到，想已散出。今幼農居士來觀
新宅，祈彼帶勘誤表五十張。凡前所送書之人，祈各與一張，庶可改正。
<pb n="62"/>
現今世道，難即太平。當以阿彌陀佛與觀世音菩薩作為倚靠之泰山，庶
不至於危險耳。然世間之險，險之小者。若不生西方，則將來輪迴之險，
當有甚於此時之險百千萬也。祈與慧源並諸兒女同修淨業，庶可出此五
濁，生彼九品。則今日世道之險，未始不為往生西方永離眾苦之前導也。

<h2>復楊宗慎居士書</h2>
手書備悉。世間愚人，不知因果。見為善而得禍，便謂善不可為。
見作惡而得福，便謂惡不可戒。不知禍福之來，有近有遠，遲早不定。
近則人俱得見。遠則或隔生隔若干生，非具宿命通者，不能悉知。今設
一喻，以期易知。作善作惡，如種谷然。其人雖善，以前生所作不能無
過，故今日所受不能無逆。今生之身，名為報身。以今生之為男為女，
或好或丑，以及壽、夭、貧、富、智、愚、康、病等，乃前生之所作所
為所感之報，故名此身為報身。謂其為前世所作之果報之身，以前世之
因，為今生之果。今生雖善，前世之業重，不能即得其為善之報，而先
得其前世之惡報。如人去年未種谷，今年雖勤勞耕種於未收穫之前，亦
不免於無糧。此無糧，非因今年之勤勞而無也。今年之無糧，乃去年不
下種所致。今年既勤耕種，則收穫後及明年則有糧矣。為惡之人，尚未
受禍，以有餘福未盡。如人去年勤耕種，今年不耕種，而仍不至飢餓，
乃去年之所餘。吃完，則今年未種，將無所食矣。須知善人得惡報，使
不為善，其惡報當更甚。由作善，而惡報隨之減輕。惡人得善報，使不
為惡，其善果當更大。由作惡，善報亦隨之減輕。世人於衣食供身之物，
悉知預備，不致臨時失措。而於關於身心性命之事，不但不知預修，且
以人之預修者為癡，而以己之肆志縱情，恣行淫殺，為有福，為有智。
不知世間盲聾喑？殘廢無依之人，與牛馬豬羊或為人服役，或充人口腹
者，皆此種自以為有福有智之人，所得其福智之真實好報耳。修行之人，
須具決烈之心。任彼誚謗，我總了無疑慮。若聞人誚謗，便生退心，此
種人亦是前生善根浮淺所致。不以佛所說者為依歸，而以愚夫愚婦所說
者為根據。固當長在生死輪迴中，永受三途之苦。而欲得人天之身尚難，
況了生死超凡入聖，以至成佛之大利益乎。淨土法門，以真信切願念佛，
決定求生西方為宗旨。若念佛人不願求生西方，即為違背佛教。譬如王
<pb n="63"/>
子寄居他國，不信自是王子，但願終日乞食，不至餓死，便為志得意滿。
其知見之下劣，能不令人憐憫乎。王高氏嫻熟經典，而作不敢妄想生西
之說，其心志之卑劣，亦何至於此極。其平日所親之師，亦系盲修瞎煉
之輩。使其師知淨土法門，何得長作此想。祈為彼說，若不求生西方，
決定不許皈依。肯求生西方，則可許皈依。今為彼取法名為宗信。謂深
信佛言，不敢違背自己修持淨業。又須教諸兒女媳孫輩，同皆敦倫儘分，
閑邪存誠，諸惡莫作，眾善奉行，戒殺護生，念佛及念觀世音，以期現
生業消福長，臨終往生西方。如此自行，並化及家庭及與親朋。則其往
生，定可如願。佛開淨土法門，教人求生西方。汝是什麼人，敢不以佛
言為是，而各任己志乎。故須一以佛說為宗主宗本而信奉之。不敢一念
或違，方可謂宗信。其女胡王氏，法名宗淨。世間夫婦兒女，無非前生
所結之業緣。彼夫早死，子未娶而夭，女甫嫁而寡，約世情論，則為不
好。然能因此知世相無常，專志修持。則此諸苦況，實彼出苦之善導。
彼富貴人夫婦兒女，一堂團聚，其精神皆耗於忙生產婚娶中。縱欲一心
念佛，亦不能如意。彼能作此想，並教女一心念佛。則其夫其子其婿，
乃為反助彼之道業者。彼果能一志往生，則其夫其子其婿，亦當因彼之
修持以生西方。正所謂金以煉精，刀以磨利，不經一番寒徹骨，怎得梅
花撲鼻香。天之成就人者，有逆有順。人能樂天知命，則逆反為順。否
則順反為逆。是在人之善用心與否耳。又現今是一大患難世道。凡刀兵
水火，瘟疫蟲蝗，或怨業病，醫不能治者，若肯志誠念佛念觀世音，決
定便能逢凶化吉。又女人臨產，必須出聲朗念南無觀世音菩薩，決定不
會難產。即難產將死，令彼念，則即刻便可安然而生。此話要與一切人
說，使其悉知。則世間便無難產，及因難產而母子俱死之事。切不可謂
裸露不凈，念之恐有罪過。且此時乃母子性命相關，出於無奈，不得與
平常能致恭敬致潔淨者比。又須出聲朗念，不可心裡默念。以默念感應
力小。又此時用力送兒出，心裡默念，或致受病。屋內照應的人，也大
聲幫他念。家內另屋中，亦可助彼產婦念。女子能從小即念佛，後來決
定不發生此種苦痛。將來臨終，尚可往生西方。否則一受孕即念。或臨
生前三四日即念。或臨生始念均可。世人每以阻人善念，如婦女生產，
大家視作畏途。不但本產婦不敢念，或其婆其母因其媳女生產，預先逃
<pb n="64"/>
居外邊，過一月餘方敢回來。此種皆受外道，但知平時恭敬之道，不知
因事適宜之權。致世間許多女人，受極痛苦，或致死亡，可不哀哉。拉
雜書之，以期利人。

<h2>復嚴伯放居士書一</h2>
來函一味說虛套子話，過為贊譽，實令人不堪。<little>（許君與汝同一氣
派、<le>光</le>不以為然、）</little>汝父已失明多年，今肯一心念佛，求生西方，返照
回光，令心歸一，或可目復原狀。即不能復，而心地清淨，則必能感應
道交，蒙佛接引矣。故名德明。汝舅父之喘疾，果志誠念佛，當可即愈。
但將一切家務，及與自己身心，均勿掛懷，一心念佛，俾無他種心念夾
雜。故名德淳。今寄大悲香灰一包，此一包，可作二十次沖服。每沖一
次，作十幾次服。志誠懇切，念南無觀世音菩薩，勿吃酒肉。沖時取二
十分之一，放大碗中，用開水沖之，攪攪，候灰質沈下，<little>（灰質加水澆
樹）</little>將清水倒一器中，作十餘次服。日可三次，吃完再沖。若好，則將
所剩之灰，放高潔處，不可褻瀆。凡有危險病，送令沖服，或可即回機
漸愈。汝欲利人，當認真當一件要事做。此書三號字盡可，五號字，老
人便不能看。而且絕未詳校，弘化社，幾處皆作弘光。汝所標之字，亦
欠妥當。書中間之字，<le>光</le>不能看。況有藥方，若有錯訛，關係甚大。汝
如此粗心大膽，<le>光</le>何敢令汝照應印各種文字乎。以後切勿再寄此書來，
免得人謂由<le>光</le>送的，或謂<le>光</le>不知事務。

<h2>復嚴伯放居士書二</h2>
日前接汝信，知汝承舅父之栽培，得有今日。寄洋五十圓，以期報
母恩，舅父恩，繼母恩，及度妹。此等極重要事，與靈巖寺當家信，署
名云謹言，一屈字亦不肯寫，與<le>光</le>信云跪稟。汝若無此各重要事求人，
又當寫何字。為人子，為受重恩之甥，作此寫。何不知世禮，一至於此。
況佛法之禮乎。<le>光</le>為汝親，朝暮迴向，尚須禮佛。靈巖近百大眾，為念
普佛，每堂各拜二十四拜。則汝之所求者輕，即諸師誠懇，亦難得殊勝
感應。汝勿謂<le>光</le>求人恭敬，實愍汝無知，不易感三寶垂慈加被。當於佛
前懇切懺悔，庶可汝母，汝舅，汝繼母，汝妹，蒙佛慈悲接引往生也。
<pb n="65"/>
又汝過去祖宗，現在眷屬，各得三寶加被，離苦得樂。汝以<le>光</le>為師，此
種事若不說，<le>光</le>便失為師之資格。汝若不以為然，則汝亦失為人子甥兄
徒之資格。以後則作路人，不必又稱弟子矣。
<le>光</le>一生不與流俗同起倒，什麼八十不八十。有為<le>光</le>言祝壽者，<le>光</le>
不
但不領情，且深惡痛絕，以為大辱。祈勿以此事為<le>光</le>言。若對<le>光</le>
言祝壽，
是視<le>光</le>為流俗矣。<little>（又及）</little>

<h2>復慧溥居士書</h2>
數年未晤，當此大劫，尚安居無虞，不勝欣慰。此世界萬不可久居。
當與眷屬及諸親朋，同修淨業，同生西方，乃最上第一之計劃，故名談
陳氏為宗淨也。宗，本也，主也。淨，即修淨業，以求生極樂世界清淨
佛國也。欲生淨土，當以吃素念佛，戒殺護生為本。由宿世之殺業，感
遇此之殺劫。今則以清淨身口意之三業，再加以信願行之三法，則與阿
彌陀佛洪誓大願相應。及至臨終，決定仗佛之慈力，接引往生。其為利
益，非筆舌所能宣說。祈以此意與彼及一切人說之。外附一函遍復，為
最周到最簡明之開示。自留一份，與談一份，俾大家同看。又藥方一張，
亦頗有神效，戒煙方，治肝氣胃氣痛，雖名醫西醫不能治者，均一治即
愈。祈勿忽而棄置之。

<h2>復宗淨居士書</h2>
數日前接汝書，即為汝寄續文鈔一包，相片夾於書首頁。汝子之死，
事系醫誤。實為引汝念佛往生，超凡入聖耳。且莫悲哀，當慶幸。汝凈
土各經書都看過，當不致猶與無知識之女輩相同。當此破天荒大劫之時，
宜以身率物，自行化他。普令有緣，同修淨業，同生西方。近來女界直
成妖精，其裝飾更下劣於娼妓。汝當恪守古規，痛洗時派之惡習。布衣
布履，勿著綢緞華麗之衣。勿擦粉，勿擦香水。守聖人冶容誨淫之訓，
俾一切人見之生欽敬心。彼好時髦之人，乃是令一切人於他起染污心，
豈非自輕自賤乎。君子正其衣冠，尊其瞻視，儼然人望而畏之。如此則
一切人皆生敬心。再與說淨土法門，必大有感動。正鈔中淨土決疑論，
續鈔中與五臺山廣慧和尚書，當詳閱。則淨土法門之所以然，可以悉知。
<pb n="66"/>
於一切人前，可以隨意演說矣。蕪湖有一女迴迴，深信佛法，前年函祈
歸依，彼常勸人念佛。有一極聰明之儒，不信因果，不信佛法。彼與其
人辯論，令看文鈔，不數篇而祈彼代祈皈依。此蓋以嚴正服人，故人敬
奉其言。若是妖精之打扮，何能令大學問人相信而依行乎。迴迴頂難教
化，此人之父母兄弟戚屬，亦頗敬重他，而不肯依他吃素念佛。他所勸
化的都是漢人。湖南馬舜鄉，亦是迴迴，<little>（正鈔中有與彼之信）</little>夫婦與
六兒女皆皈依，餘無一人焉。

<h2>復德誠居士書</h2>
汝書說得很熱鬧好聽，急宜自抑。凡做不到底事，決不肯說。汝把
發願之話，當做平日實行之事，那一樣做得到。發願系所期者遠，故無
病而有大益。若平日行得到者，則可說。行不到者常說，久則著狂魔。
只顧說空話，一毫也不行，若不痛改，定規魔死。汝與關東一後生，直
似一母所生。其人函祈皈依，過二三年來函云：「要遍通佛教各宗，遍通
各國語言，要把佛法流佈全球。<le>光</le>謂汝所說者，從古法身大士，也做不
到。汝是何人，何不自量。若仍不改，後必魔死。過二三年決欲出家，
<le>光</le>抱永不收徒之願，明道師招來出家。人頗老實，絕無勇猛勤學之志。
事非己分，任何等需要，亦不肯代人之勞。汝之話，說了就會做到還好。
說了永世也做不到，向無知之人說，尚能令人或信或不信。向有知識之
人說，人將看汝不值半文。汝看各書，尚無擇師訪友之識見。而求<le>光</le>開
示，是賣汝真實耶，是顯汝狂妄耶。出家事已妥，何問我乎，足見汝完
全是虛派。<le>光</le>一向不喜弄虛派，故特直言無隱，以期益汝。肯受與否，
一任汝意。出家後，切勿來靈巖。恐汝之性格，與此道場不合，則更為
無益。<le>光</le>老矣，目力不給，以後不得再來信，來決不復。以各經書及文
鈔，汝不依從，更何又須一封信乎。

<h2>復琳圃居士書</h2>
遺傳之病，亦宿業所感。當至誠懇切念佛及觀音聖號，當可即愈，
而不復遺傳矣。所言解脫之門，唯有信願念佛，求生西方一法。此系仗
佛力了生死法門，即生可以做到。若不專修此法，修其他種種法門者，
<pb n="67"/>
非博地凡夫一生兩生所做得到。吾人從無始來，至今尚在生死輪迴中者，
皆因其中未遇淨土法門。或遇而不修所致也。今幸遇之，切勿錯過。今
為汝取法名為宗信。以信願行三法，為淨土正宗。第一要有真信。有真
信，必定有真願真行。否則不名真信。念佛一法，尚能超凡入聖。況遺
傳病有不即愈乎。既皈依佛法，必須力行孝，弟，忠，信，禮，義，廉，
恥，之八德，及格，致，誠，正，修，齊，之六事。以期國治而天下太
平也。古語云，天下不治，匹夫有責。其責何在，在物不格耳。物若肯
格，則知致，意誠，而心正，身修矣。<little>（一人如是、亦有大益、人人如
是、則太平矣、）</little>物者何，即心中之私欲。格者，格除屏棄。人心中無
有私欲，則知見自正。譬如愛妻愛子之人，由彼心中有一個愛情錮蔽到，
女人兒子之壞，總見不到。若無愛情，則妻子之是是非非，直下如鏡照
象，一點也不會錯亂。切不可以朱注中推極吾之知識為致知，窮盡天下
事物之理為格物。若如此說，雖聖人也做不到。正心誠意之事，即一字
不識之匹夫匹婦，但無偏私之欲心，均做得到。格致誠正修齊治平八事，
從本上說，乃格物一事。物既格，則知致意誠心正身修矣。朱子以極親
切極簡易之根本，認做極疏遠極難窮之枝末，埋沒聖人治天下之道本。
致後學學聖人，不得下手最親切之法則，遂完全務外而不內省。加之破
闢生死輪迴，因果報應，為無有。遂致壞亂五倫八德，打破道德藩籬。
一切生靈塗炭之罪惡，皆由此發起。可不哀哉。此遺傳之病，至大至毒，
非大覺世尊之大醫王莫能治之。此語<le>光</le>祇對汝說，汝不可亂對無知者說。
否則恐大家皆按劍而起，則無法可救矣。既皈依佛，必須敦倫儘分，閑
邪存誠，諸惡莫作，眾善奉行，戒殺護生，吃素念佛，以深信願，求生
西方。以此自行，復以化他。庶可不虛此生，不虛此遇矣。
華蓀職業，頗難修持。然有誠心，自有感應。今以一事為證，北京
阜城門內大街，有一大葷館子，名九如春，生意很發達。一夕經理夢無
數人來，向他要命，心知是所殺諸物。與彼等說，我一個人，償你們許
多人命，那裡償得完。我從今不做這個生意了，再請若干和尚念經念佛，
超度你們，好吧。多數人應許曰好，少數人不答應，曰，你為幾圓或幾
角錢，殺我們多苦，就這樣，太便宜你了，不行。多數人勸少數人曰，
他若肯這樣做，彼此都好，應允許他。少數人曰，他可要實行纔好。經
<pb n="68"/>
理曰，決定實行，否則再來找我。因而一班人便去。適到五更要殺的時
候，店中夥計起來要殺，雞鴨等皆跑出籠四散了。趕緊請經理起來說之，
經理云：「我們今天不開門，不殺跑出的。在店內的收起來，跑出去的隨
他去。天明請東家來，說夜夢，辭生意，決定不幹了。東家云：「你既不
願殺生，我們不妨改章程，作素館子。遂改做素食，仍名九如春。因此
吃素的人頗多，更發達。汝果能發利人利物之心，至誠念佛及觀音聖號，
求加被，東家及經理之人，則可取消殺豬一事。以京貨是正事，賣肉乃
帶搭耳。汝謂床上坐到念怕褻瀆，不知睡到也好念。但默念，勿出聲。
汝母愛汝，謂吃素身體瘦弱，不知吃肉有毒不衛生，且背命債。當婉勸
汝母吃素念佛，求生西方，妻子亦令吃素。如不能淨素，總以家中不殺
生為事。即買現成的，也不可多吃。多吃多還，少吃少還，不吃則不還。
汝果能將店中東家經理感動，此後相繼提倡者必多。其功德由汝而始，
利益大矣。常看文鈔或嘉言錄，<little>（此系文鈔中摘其切要者、分門別類列
之、以便初學者易閱覽耳、）</little>今為汝取法名，為宗願。<little>（宗者主也、有主
則不被他法所轉矣、）</little>念佛有信願，決定會臨終往生西方。無信願，則
只得人天福報而已。有信無願不名真信。有願無信不名真願。信願二法，
如車之二輪，鳥之兩冀，缺一不可。今為汝二人各寄童蒙須知一本，此
書雖小，後附學佛感應事跡，及<le>光</le>所作五篇文，均於世道人心大有關係。
毒乳殺兒一事，為古今明醫所未發明。知人生大氣，乳會殺兒，則知吃
肉於人有大損害。命債償還，乃系後世之事。毒乳殺兒一發明，則知凡
女人多生少育者，及兒女多病者，皆由其母愛生氣所致。大氣則即死。
小氣雖不死，必常病。凡欲兒女體壯無病者，當須習成柔和之性，則可
得矣。祈二位各詳察焉。

<h2>復蔡章慎居士書</h2>
昨接大啟，不勝愧怍。<le>光</le>老矣，目力精神均不給。外邊筆墨差事，
概不能支。因勉書八字，以塞其責。竊念榮親之道，在於嚴教子孫。俾
各各聿修厥德，並篤修淨業。庶可長髮其祥，百世其昌。閣下親作一碑，
宜刻作字帖式。俾自己子孫，與鄉邑後輩，同得彷傚讀誦，咸各憤發力
行。則其利益大矣。<le>光</le>於十餘年前，為康寄遙作其母往生紀念冊發隱。
<pb n="69"/>
文極拙樸，意有可取。<little>（見增廣印光文鈔卷四、雜著第十四十五頁、）</little>不
妨取其意而以妙筆發揮之。則其有益於世道人心。校但表山水嘉勝，與
築墳墓之孝思，奚啻天淵懸殊也。<little>（九月廿五日）</little>

<h2>復念佛居士書</h2>
昨接來函，具知一一。<le>光</le>近來作一格物致知確解，今為陳之。解曰，
格除幻妄私欲物，致顯中庸秉彝知。此物，即心中不合天理人情之私欲。
一有私欲，則所知所見皆偏而不正。若格除此幻妄不實之私欲，則不偏
不易，即心本具之正知自顯。一舉一動，悉合情理，了無偏僻。此聖人
為天下後世所立修己治心之大法。修齊治平在是。超凡入聖亦在是。於
此用功最省力。而其所得之利益，隨各人之工夫淺深，為賢為聖，乃至
為佛，悉由是得。況其下焉者乎。惜後儒不察，以物為事物，以知為知
識。則是以根本之根本，認為枝末之枝末。又以枝末之枝末，認為根本
之根本。不但不得聖人之意，亦亂聖人之文。何以言之，以欲誠其意，
先致其知，致知在格物。此極省力，極簡便，舉念即得之法。棄之不講，
令人推極吾之知識，窮盡天下事物之理，以期誠意正心者，則舉世難得
其人矣。由宋儒誤認物為外物，故後儒只云誠正，而不提格致。此理極
明顯，以自命得聖人心傳者錯解之。致聖人教人修己治心之道，晦塞不
彰。可不哀哉。若專主自治，則格物一法，便可足用。以私欲一去，則
眾惡悉除，眾善悉生，故云足用。若欲令舉世之人悉去私欲而顯正知，
非提倡因果報應不可。以凡欲自利者，固不暇計及人之利與否。若知善
惡因果，如影隨形，如響應聲。聲和則響順，形直則影端。了此，則不
期格物，而自肯格物矣。故孔子之贊周易也，最初即曰，積善之家，必
有餘慶，積不善之家，必有餘殃。積善，積不善，因也。餘慶，餘殃，
則果矣。箕子之陳洪范也，末後方曰向用五福，威用六極。此實明前生
之因，今生之果。向，順也。用，以也，得也。威義，當是違。極，窮
厄也。由前生所行，違背正道，致今生得此窮厄之果也。後儒不察文理，
一歸於王政，則成違天理而誣王政矣。小兒生於富貴家，即享福，生於
貧賤家，即受苦，豈王政令彼生乎。五福之四，攸好德，乃前生修道修
德之習性。一壽，二富，三康寧，五考終命，乃前生修道修德所感之果
<pb n="70"/>
報也。六極之一，凶短折，二疾，三懮，四貧，五惡，<little>（貌丑曰惡）</little>六
弱，<little>（身柔曰弱）</little>乃前生多作不順道義之事之果報，何得皆歸於王政乎。

<h2>復徐鑒章居士書</h2>
前日接手書，知汝少年，發心修淨業，不勝欣慰。祈恭敬詳讀五經
十要，則淨土法門之所以然，可以悉知矣。佛一代所說各法門，皆仗自
力修持，斷惑證真，以了生死。其難也，逾於登天。若以信願念佛，求
生西方，則萬修萬人去。然須敦倫儘分，閑邪存誠。諸惡莫作，眾善奉
行。吃素念佛，求生西方。以此自行，復以化他。普令一切人同修淨業，
同生淨土。汝年尚幼，須極力注意於保身。當詳看安士全書中欲海回狂，
及壽康寶鑒。多有少年情欲念起，遂致手淫。此事傷身極大，切不可犯。
犯則戕賊自身，污濁自心。將有用之身體，作少亡，或孱弱，無所樹立
之廢人。要日日省察身心過愆，庶不至自害自戕。否則父母不說，師長
不說，燕朋相誨，以成其惡。其危也，甚於臨深履薄。曾子以大賢之資
格，及其將死，方曰，詩云戰戰兢兢，如臨深淵，如履薄冰，而今而後，
吾知免夫。不到將死，尚常存儆惕。今將死矣，知必無所歉。蘧伯玉行
年二十，而知十九年之非。及至行年五十，而知四十九年之非。孔子於
七十之時，尚欲天假數年，或五年，或十年而學易，以期免大過。此聖
賢存養省察之道，乃學佛了生死之基址也。餘詳文鈔及各書，故不備書。
汝名鑒章，再加之以正智慧，則無往不與佛聖合，無往不為世俗法。今
之人稍聰明，便狂妄。此皆不知為學日益，為道日損之義。為學日益者，
以聖賢之道德，蘊於我之身心。為道日損者，嚴以省察，必致起心動念，
了無過愆之可得也。否則便是書廚文匠，既非為學，何況為道。現在時
局危險，宜勸一切老幼男女，日常虔念觀音聖號，以作祈和平保身命之
上策。除此之外，別無有法可設矣。<little>（七月廿六）</little>

<h2>復郁連昌昆季書</h2>
汝父因病思食肉，以不知一切眾生，皆是過去父母，未來諸佛，故
任意殺食。若知是過去父母，未來諸佛，則此貪味之心，直下消滅烏有
矣。吾秦當洪楊未亂之先，興安某縣一鄉民與其母，居家貧，傭工養母。
<pb n="71"/>
後其母死，止己一人，便不認真傭工。一日晝寢，夢其母痛哭而來，言
我死變做豬，今在某處，某人殺我，汝快去救我。其人驚醒，即往其處，
見其殺豬之人與夢合，而豬已殺矣。因痛不能支，倒地而<little>（車袞）</little>，大
哭失聲。人有問者，以無錢贖此死豬，言我心痛，不便直說。從此發心
吃素。鄉愚不知修行法門，遂募化燈油，滿一擔則挑送武當山金殿供燈。
募人一燈頭油，三個銅錢，錢作買香燭供果用，已送過幾次。後有一外
道頭子欲造反，事泄而逃，官府畫圖到處捉拏。其人與化油者，同名姓
相貌，因將化油者捉住。彼以母變豬化油對，不信。又得其帳薄人名數
千，係出油錢的名，遂以為造反之名。在湖北邊界竹溪縣署，苦刑拷打，
因誣服定死罪。又解鄖陽府重審，彼到府稱冤，因說娘變豬化油事，知
府甚有高見，以其人面甚慈善，決非造反之人。聞彼說娘變豬之話，謂
汝說之話，本府不相信。本府今日要教汝開齋，端碗肉來令吃。其人一
手端碗，一手捉筷，知府拍省木逼著吃。其人拈一塊肉，未至口，即吐
一口血。知府方知是誣，遂行文竹谿縣釋其罪。令在竹溪邊界蓮花寺出
家。以蓮花寺，係興安鎮臺，鄖陽鎮臺，每年十月，兩省在此寺會哨，
故有名。其人出家後，一心念佛，頗有感應。後回陝西故鄉，地方人稱
為周老禪師，建二小廟。洪楊亂，徒弟徒孫均逃去。將示寂，與鄉人說，
我死以缸裝之，修一塔，過三年啟塔看，若壞則燒之。不壞則供於大殿
一邊。後啟塔未壞，供大殿內。現身為鄰縣縣少爺看病，病愈不受謝。
云汝若念我，當往某處某寺來訪。後來訪，言系大殿所供之僧名，閱之
即是。因此香火成年不斷。此人，<rubynote t="印光"/>之戒和尚之師公也。經五十八九
年，其人名廟名，均忘之矣。此人若非娘變豬，亦不過一守分良民而已。
若非鄖陽府逼令吃肉，肉未入口，血即吐出，則其案決無翻理。以彼視
此肉，即同娘肉。以官威強逼，不敢不吃。未吃而心肝痛裂，故吐血。
故官知其誣，而為設法行文釋罪，令其出家也。汝父若知此義，必不至
長思肉味。若再起此念，即作吃自己父母之肉想，則其念即消滅矣。人
死變畜生，尚是好的。若墮餓鬼地獄中，比畜生不知更苦幾多萬萬倍。
祈以此字與汝父看。不但不肯想吃肉，且不肯想長在此間做人。當一心
念佛，求生西方，免得又復墮落三途惡道也。可曉得不了生死，縱有修
行，亦難保來生後世不造惡業。以七十歲之老人，長齋多年，尚欲吃肉。
<pb n="72"/>
何況來生後世能不造業，而仍如今生修持乎。以故佛祖皆勸人求生西方
也。以一生西方，即入佛境界。凡心已無，佛慧日開。校比參禪研教，
大徹大悟，深入經藏者，勝過無量無邊倍矣。<little>（民廿九二月初二）</little>

<h2>復倪慧表居士書</h2>
往生全仗信願真切。若先有怕不能往生之疑，則不能往生矣。何侃
如君，淨業純熟，神遊淨土，頗為難得。然不宜發表。何以故，以今人
多好妄充通家。或致好求名者妄造謠言，以自誤誤人。此語乃正大光明
之說，且勿認做忌人之美。汝所作之偈甚好，奈法雨二字，頗不如法。
<le>光</le>乃粥飯庸僧，何可如此標指。十年前北京有自知錄出，上海，杭州，
餘姚，各欲廣印流佈。此書乃完全？造者，<le>光</le>止之。<little>（不令印）</little>
後有二
人亦仿彼之意，來函請證。<le>光</le>以自知錄事戒之。汝究少閱歷，不知求名
者，比求利者不相上下也。故祈自己認真修持，勿炫此事。雖能啟人信
心，亦能開人冒充之端。<little>（民廿三十二月初二）</little>

<h2>復趙蓮洲居士書</h2>
養氣寡欲二歌，詞理圓妙，實有益於身心性命之作。然近世儒者，
不於躬行上用功，專以空談為高尚，則成說食數寶之流。縱說得滴水不
漏，亦只成戲論而已。不敢謂閣下與此輩同，然亦未必決不與此輩同也。
所幸者，既有信心，當勤念佛。煩惱現前，立使消滅。能如是養氣，則
氣不至餒。如是寡過，則過可漸無。捨念佛以言養氣寡過，終非究竟之
道。而且費力。故知念佛一法，實為儒釋一貫之道。若不以此法自修，
而欲求得儒佛心法，難之難矣。以其只有自力，無佛加力故也。<little>（十八
日）</little>

<h2>復江有朋居士書</h2>
吾人是生死凡夫，不可瞎造謠言。己所知者，不可不提倡，所不知
者，何可妄充通家，而糊塗贊揚乎。風鑒家固能令人趨吉避凶，然勞而
多費。周易是教人趨吉避凶之書，乃逸而無費，以唯在進德修業，改過
遷善處注意。不在改門易灶，拆東補西處用心也。餘居士之信還他，<le>光</le>
<pb n="73"/>
現無此精神作文。吾鄉一地師為人看地，數十年後之吉凶，均預知之。
其子之十餘日死，其父之三四月死，均未言及。是知專靠地理，不如專
靠心德也。

<h2>復陶德乾居士書</h2>
當此荒歉亂離之時，欲令同人共沐佛恩。宜以隨分隨力，而為勸化
修持。則所費少而為益多。若一插手，即以建築是務，又不肯簡樸從事，
則財無來源，不免為難。其稍有力者視作畏途，而不敢來矣。今當事事
從簡，亦不必一期即令圓成。凡四鄉信心者，令其各在自己家中修持。
亦不廢事，亦不曠修。又能令家庭眷屬同生信向。<le>光</le>見各處提倡者，皆
以建立道場為先，竊不謂然。若是世道清寧，人民豐裕之時，則可。當
此民不聊生之際，又無獨任之大功德主，則便覺難之又難矣。所言作文，
此事萬不能為。自去冬十一月於電燈下校書，其字過細，目大受傷。因
茲拒絕一切筆墨差事。凡來信均囑以後不許再來信，亦不許介紹人皈依。
即向弘化社請經書，亦不許順便與<le>光</le>書。以目力不能應酬故。即此來復
二信，均用眼手二鏡，方可朦朧看寫。否則看不見，尚欲令支差，則萬
不能也。文鈔中有可取者，何妨錄以示眾。

<h2>復易思厚居士書</h2>
觀汝來信，知汝宿有善根。但以未讀佛經，而且文字義理尚不明白，
設若明白，當用不著第一之問。以其文云：「觀世音菩薩於無量劫前久已
成佛，號正法明。但以悲心無盡，慈誓莫窮，故復於十方世界現菩薩及
人天凡聖等身，以施無畏而廣濟度。普門品所謂應以何身得度者，即現
何身而為說法。<little>（普門品有三十二種、人天凡聖男女之身、何可以外道
瞎造之香山卷為據而疑之乎、）</little>又何不觀下文云：「不但現有情身，<little>（人天
凡聖男女、皆為有情身、謂有心識知覺也）</little>即山河，船筏，橋梁，道路，
藥草，樹木，樓臺，殿閣，亦隨機現。總以離苦得樂，轉危為安為事。
汝若明白此一段文，斷不問是男是女。以世人未看佛經，見菩薩像微妙
莊嚴，以塑畫彫刻者無超格妙手，便似女相。世人遂認為女身。而菩薩
一切隨緣，以世人心中，菩薩為女身，故於夢中所現，多為老太婆身。
<pb n="74"/>
以眾生善根淺薄，不能見菩薩微妙莊嚴之法相，故只隨彼之機而現耳。
佛法中無一書名卷者。凡種種寶卷，皆外道借佛法中一事而瞎造者，以
誘惑無知之人。其所說總以煉丹運氣為本，以三教同源為靠山。瞎拉儒
佛道教經書中話，挽正作邪，以證明彼煉丹運氣之道，為無上最尊。凡
入此道者，雖有好心，皆是糊塗人。使具真正知見，當遠離之不暇。況
拜彼為師，而從之修學乎。
汝引彌陀經上話，乃經上絕無之話。或是要充通家，實是通而不通
之下劣膽大人。所注之文，彼絕不知小三災大三災之所以，遂把火水風
三災混而為一，亂說一套。劫者，梵語劫簸，此云時分。時之長者名為
劫。一大劫，天地一成壞。如現在名為住劫，以一大劫有四中劫，即成
住壞空。成壞空三劫，與住劫長短同，均無人。住劫有二十增減小劫。
二十增減劫盡，則大地起火，以至初禪天，通皆成火。經二十增減劫之
久，方壞完。又空二十增減劫之久，方漸漸成。又經二十增減劫之久，方
入住劫。有人及一切眾生矣。此三中劫，善人或生二禪天，或生他方世
界。惡人則生他方世界三惡道中受罪。世界如是火燒七次，至第八次，
則成水災。直淹至二禪，如水消鹽，一無所有。水災經二十增減劫之時，
方壞盡。又空如許時，而成而住。凡七次火災後，第八次即是水災。七
次水災後，又七次火災，即是風災。風災則壞至三禪天，吹得一無所有。
共有七八五十六次火，七次水，一次風，此乃火水風三災也。彼將三災
認做一個，瞎說胡說。此話汝還不明白，且一心念佛，勿以胡說巴道的
話為是即已。此世界成後，善人惡人，又復來此。譬如人家，屋壞，人
全搬出，屋成之後，又復搬回。他方世界壞時成時，亦如此方之移來移
去。
高王經，大藏所無。然誦之頗有靈感。以其中多有佛菩薩名號故，
此經於隋唐以前就有。而宏法之人，亦不勸人念，亦不阻人念，隨在家
俗人之意而為之。度劫尊經對心經，又有心經中卷下卷。心經中卷有二
種，皆外道偽造者。
皈依者，皈依佛法僧三寶。以期依教修持，了生脫死，不止如世間
拜師而已。然世人拜師，讀書，或學手藝，下至剃頭修腳，也須三拜九
叩。汝函祈皈依，且問許多話，又要幾種書，不但不用頂禮，併合掌也
<pb n="75"/>
不用。如此祈人開示，也太無理。況要皈依，則皈依一事，不值半文，
成一無可尊重之事矣。行人問路，尚須拱手點頭。汝皈依請開示要書，
只以敬上了之。若無此三事，不知又若何傲慢也。<le>光</le>依佛普度眾生之心
開示汝。依維持法道之義拒絕汝。否則<le>光</le>便是自輕佛法，亦令汝輕慢佛
法，故將汝之過處說破。汝必欲皈依，當向常熟寺中求之。<le>光</le>老矣，無
目力精神應酬也。以後切勿來信，來決不復。
寺中皈依，若陞座說，則未陞座前，客堂頂禮知客師，方丈頂禮和
尚。和尚上座，跪拜要經一小時多。下座，送和尚到方丈，又頂禮。又
頂禮站班各師及知客師。汝函祈皈依，頂禮之字，都不肯寫，太把皈依
三寶事看得輕了。<le>光</le>若不說，<le>光</le>亦罪過，故再說之。<little>
（丁丑八月十二日）</little>

<h2>復智章居士書</h2>
眾生心性，與佛無二。佛則究竟斷盡煩惑，故能得大受用，法法頭
頭，悉皆自在。眾生則全體在迷，反以佛性功德之力，以作起惑造業之
本，可不哀哉。縱有曉了此義，意欲背塵合覺，志心念佛者，但以熟處
太熟，生處太生，故亦不易與佛相應也。若患難臨身，果能一念投誠，
無不立蒙感應者。以苦惱逼迫，一心求救，其餘一切情見，概不現前。
故其感應之妙，有不可思議者。世間諸法，了無定相，禍福互相倚伏，
損益惟人自召。善得益者，無往而非益。甘受損者，無往而非損。汝果
能常將遇難將終念佛之念，存之於心。則決定可以於此身報終之時，俯
謝娑婆，高登極樂。為彌陀之弟子，作海會之良朋矣。願吾徒智章常存
戰兢惕厲之心。以期不負彌陀世尊現身救苦之一番大慈悲恩。則幸甚幸
甚。<little>（戊辰八月）</little>

<h2>復李慧實居士書一</h2>
汝之性情，每好作無謂之話說。汝家不充裕，兼有老親，何得云
欲覓清淨處所，而一心辦道乎。且汝在電局，若看經參禪，人事繁劇，
則誠難用功。若云念佛，但恐汝不發真心。若真發了生死心，則人多也
不至有妨。以念佛只一句，縱然打差，<little>（音岔）</little>亦打不掉。倘汝心不討
厭，則固無甚障礙。汝心若生厭，則便一刻難過矣。不能捨家覓靜處念
<pb n="76"/>
佛，何得請我決斷，豈非以此為戲乎。汝果能勸老親，勸妻子，同修淨
業。豈不如汝獨住靜處念佛乎。又人情應酬，汝果以修行從減從略，人
必不至見怪。或迫不得已，略為應酬，可省即省，有何不可。居塵學道，
若修別種法門，則誠難得益。若修念佛，則實為穩當之極。但以汝之無
事生事之妄想太多。勿道未得靜處難得益，即得靜處亦難得益。汝何苦以
有用之精神，用之於無益之話說計校，而自擾擾人乎。當力戒此病，隨
分用功，詳看文鈔，自可一切處，皆自在安樂矣。<little>（四月初八）</little>

<h2>復李慧實居士書二</h2>
汝之性情，專門在不關切要處講究。譬如好古董者，滿室古董，
也有價真貴者，也有不值一二文，而自以為貴莫能酬價者，平時有客人
來，引之一觀，固可邀其賞鑒，由茲心存矜誇，謂天下貴寶皆歸我手。
及至禍患臨頭，此種寶器，適足以加禍喪身，了無一文之益。汝之所研
究而請問者，與此了無有異。今幸得一警策，急欲以了生死為事。而度
親之心，付之往生得忍後。何不於此時間，與父母妻子說其生死輪迴之
苦，食肉殺生之禍。俾二老與妻子同念佛名，同生佛國乎。汝果真實發
志誠心，於佛前代二老懺悔。雖不相信，亦當相信。誠之所至，金石尚
開。而況愛子之二老乎。果能將從前瞎講究之習氣，拋撇淨盡，則必可
得大利益。否則便與玩古董者，了無異致。得種遠因，固是幸事。尚有妄
談佛法之罪，亦非小可。念佛一法，一切人皆當修，一切人皆能修。何
不於此時婉勸二老乎。汝作此說，知汝看文鈔，尚是騎走馬觀燈之看法，
絕未詳審所說之事。祈於文鈔，安士書，全身靠倒。壽康寶鑒，雖或自
尚無關緊要，當為傳家寶。又須對一切年輕人說其利害。對一切年老人
令依此以誡子孫。以此自行，以此化他。仗此功德，必能令老親及與妻
子同出苦海矣。今為汝取法名為慧實。謂以智慧用於實事實理，不復東
牽西拉，及但取口解脫，了無實益等。汝詳看文鈔，自不至現以二老置
之度外，以期於往生得忍後度也。<le>光</le>於閏月往上海。三月恐尚在上海。
普陀不來，可以即勿來。若必欲來，宜到上海陳家？太平寺一問，或在
此，或往他處，均可悉知。<le>光</le>甚欲人都念佛往生西方，所以有此一上絡
索也。
<pb n="77"/>

<h2>復李慧實居士書三</h2>
去冬初則校書，至臘月廿一又臥病旬餘，現已復原，故了汝願心，
為作一序。至於用原字及用照片，皆屬求名以取辱之道，為<le>光</le>所痛恨者。
祈千萬勿效近世浮華之俗套。大家從實行儉樸，專志修持為事，則有大
益矣。民國九年有數弟子於上海排印文鈔，<little>（十年正月出書、系二本之
文鈔、）</little>即以照片小傳請。<le>光</le>謂如此，則並文鈔亦決不許印，遂止。汝
不知此事，故為汝說，以免汝轉求照片而妄印之。<le>光</le>縱不能挽回近世虛
浮奢靡之惡派，決不肯隨波逐浪以效彼之所為耳。序文四百餘字，作一
頁排之。功德人名後，迴向偈，但用華嚴經成文。願將以此勝功德，回
向法界諸有情，普願沈溺諸眾生，速往無量光佛剎。即已，固不須另作
也。

<h2>復王誠中居士書</h2>
接手書，備悉。<le>光</le>乃無常識之一粥飯劣僧耳。年近七十，一無建
樹。閣下謬認為善知識，已大誤矣。而且又欲皈依，是欲學愚夫愚婦之
本領者。既學愚夫愚婦之本領，則大通家之本領，斷無希望矣。若不以
為誤，不妨以誤為準。今為汝取法名為慧中。謂其以智慧誠於中，必能
以智慧達於外。使一切有緣，同依誠中達外之旨，修持淨業，自利利他
也。今日之世，以興佛法，不患不知高深玄妙之理性，患不知因果報應，
及家庭教育，而實行其所當行耳。果能一切人皆實行其所當行者，則天
下太平，人民安樂，佛日增輝，法輸常轉矣。是以<le>光</le>每為一切人說，必
須敦篤倫常，恪盡己分。閑邪存誠，克己復禮。諸惡莫作，眾善奉行。
戒殺茹素，信願念佛，決志求生西方極樂世界。以此自行，以此化他。
內而父母兄弟妻子，外而親戚鄉黨朋友。俾彼同修淨業，庶可謂之真佛
弟子。能如是則生為聖賢之徒，沒登極樂之邦。世出世間之利益，悉於
此得之矣。此愚夫愚婦所能為者，並非有高深玄妙，不能企及之處。惜
人多所求在彼而不在此，故難得其真實利益也。所言照料林事，不能專
修，深恐難得一心。未得往生或難如願者。須知菩薩行道，以利人為先。
淨土之法門，以信願為導。有真信切願，雖未得一心，亦可往生。無真
<pb n="78"/>
信切願，縱已得一心，亦難往生。<little>（宗門人念佛、多不講信願、則仍屬
自力難蒙佛力、以其彼既不感、佛難垂應、此一著要緊之極、故為道破、）</little>
但肯以<le>光</le>所說以上之事，實力行去。則與觀經淨業正因相應，與佛本願
相應。固不必疑豫其難得往生也。現今世道人心，壞至其極。凡入林念
佛者，必須令其提倡因果報應，及家庭教育。而家庭教育，尤須注重因
果報應。又須注重教女。如是則以後之賢人蔚起，壞坯滅絕，或有希望。
否則所學皆機械變詐。機械變詐，愈精愈妙。天災人禍，愈烈愈酷矣。
正本清源之道，即在此平常無奇之中，<little>（九月十一日）</little>

<h2>復卓智立居士書一</h2>
念佛一法，唯死得下狂妄知見者，方能得益。任憑智同聖人，當悉
置之度外。將此一句佛號，當做本命元辰，誓求往生。縱令以死見逼，
令其改轍，亦不可得。如此方纔算是聰明人，方纔能得實益。否則由多
知多見，不能決疑。反不如老實頭一無知識者，為易得益也。
皈依之名甚易得，皈依之實極難修。須持不殺生，不偷盜，不邪淫，
不妄語，不飲酒之五戒。並須去心中幻現之貪瞋癡。修性中本具之戒定
慧。諸惡莫作，眾善奉行。信願念佛，求生西方。上勸慈親，中勸兄弟，
下勸妻子僕婢，同修此道。如此，則是自利利人，己立立人之道，常行
於日用倫常中也。其功德利益，何可稱量。
極樂世界，不但佛之光明無量。即樹網池臺，各有光明。言晝夜者，
略明時分。何可以此間日光已落，黑暗無觀者為夜乎。不觀無量壽經以
鳥棲花合為夜乎。然彼世界，與此世界，天淵懸殊。所有指陳，特借此
間之事，而形容之耳。實則妙不可言。何可呆板執此間之事境確論哉。
生彼國者，常念三寶。彼雖已是僧，猶有上位之僧，如十住十行十迴向
十地等覺。豈無俗，便不可立僧之名耶。僧者和合為義。心與理和，心
與道合，兩無差別，故名為僧。又清淨為義。貪瞋癡等雜念妄相，了不
可得。戒定慧等功德利益，具足圓滿。是名真清淨僧。華嚴經十地品，
地地皆不離念佛念法念僧。況初生彼土之人乎哉。
舌耕一事，善用心者，可以繼往聖，開來學，不據位而行政，不居
功而治國，豈可以厭情當之。宜唯日孳孳，死而後已，方可不愧舌耕二
<pb n="79"/>
字。今之舌耕者，多皆誘彼少年，作狂妄之流。至於格，致，誠，正，
修，齊，治，平，之大經大法，皆置之不論。以故世道人心，日下一日，
莫之挽回也。倘能秉淑世牖民之心，以為教員。化其同事及與學生。則
其功德，何有涯涘。
易蒙卦，象辭曰，蒙以養正，聖功也。其塾宜名正蒙。蒙然得養以
正，則可直入聖賢之域。然學半，汝能念終始典於學，厥德修罔覺。
即是自利利他，已立立人之道。豈徒令彼幼學，得其正哉。
教授生徒，世間第一行教化事。倘將來學者，作吾子吾弟觀。則其
利益大矣。至於因果報應，乃世出世間聖人平治天下度脫眾生之大權。
何止下愚者，藉此格其非心。大聖大賢，無不由此而成聖成賢。特以世
儒不知道本，欲與佛教分途異道。遂致伏其亂天下之萌於扶豎名教之中
而不自知。尚囂囂然以此自鳴其高。豈不令具正知正見者，深生憐憫乎
哉。汝能撤破藩籬，足徵宿有善根。然須戰兢惕厲於視聽言動之間。庶
可內省不疚，人皆景從。若日說因果報應，與生徒講感應篇，陰騭文，
覺世經。而所作所為，皆與三者相反，則成登埸優人，只供臺下人一時
悅眼娛耳而已。優人只得優人之值，斷無生前沒後之真利益也。願汝深
體吾言，則儒佛之心法，及究竟之實益，豈必令前人獨得，而汝或不得
者哉。
心淨則能生淨土。是以念佛之人，必須諸惡莫作，眾善奉行。世間
人果真有信願，皆可往生，何況聖人。不修身而念佛，亦有利益。於決
定往生，則百千萬中難得一個。雄俊，惟恭，乃其幸也。所譔兩句，是
而未切。宜云：「智斷煩情超苦海，立堅信願入蓮池。則確切。於用功法
則，皆指出矣。<little>（煩即煩惱、乃通指、情則專指淫欲、）</little>
醫肯以濟世利人為心，則其利大矣。而醫只能醫病，不能醫業與命。
倘再以因果報應，及念佛消業開示人。人必易從，則即醫而宏法矣。
天下事無定，而理有定。理者事之貞乾。事者理之表發。君子處世
立身，守經達權，斯為得之。否則必至於違理而徇人，其失大矣。故君
子曰，可與共學，未可與適道。可與適道，未可與立。可與立，未可與
權。權者，因時制宜之謂。乃守其常理，而復加變通其法，令其合宜耳。
若反經，則全體已失，何能合道。則其權，便為非理之權矣。佛法貫通
<pb n="80"/>
世間，於修齊治平，無一毫隔礙。惜世人不察，每執一端而論。便令無
知者，因之生罪咎耳。汝之所言，仍未詳其所以。故以佈施之極則，為
以身滅法。此事理，已於文鈔中略發明之，不可一概而論。文鈔對治煩
惱篇中，有住持法道之凡夫，有唯了自心之菩薩。各有所宗，不可混濫
而論。如太公負戟從征，夷齊叩馬而諫，二者各行其道。雖聖人亦不能
以此為得，彼為失也。祈詳細看書，具此才思，自當有得。然尤重在於
念佛也。

<h2>復卓智立居士書二</h2>
接來書，知又得賢嗣，不勝欣慰。汝看安士書，何不見揚州開南
貨，壞良心，得二孫，其子誓改父之行為，而二子同死之事。何不見文
鈔中有四因之文乎。何不見報通三世之理乎。念佛人死子，則咎在念佛，
不念佛人絕不死子乎。須知遇災而懼，側身修行，乃超凡入聖之大因緣。
若一不順心，便生怨尤，乃永墮三途惡道大因緣。汝讀書明理，於此事
覺得難為情。是執德不弘，信道不篤，仍與不聞佛法之人見識無異。幸
得令子，賜自佛天。倘永不得，汝將從此遂不生信心乎。君子於世，以
身率物。若於事理不明，便隨愚情所轉，尚得謂之為聞道人乎。

<h2>復卓智立居士書三</h2>
接手書，知某某夭殤，不禁長嘆。觀汝前之所說，似未通道理之知
見。後之所說，頗合不怨不尤，自省自艾之道。禍福無定，損益在人。
善得益者，無往而非益。甘受損者，無往而非損。過去諸佛，皆以苦境
為師。以致斷盡煩惑，成無上道。汝果能如俞淨意，袁了凡，改過修持。
豈但賢子復錫自佛天，當必親身直入聖域矣。至於教書，說因果報應之
事理，則不妨。若說念佛修持，須擇其有智識知好歹者，庶不致眾議紛
紛。然必須先自發露自己修持之未至，故屢蒙不如意之警策，實為立身
行道之一大因緣。倘事事順心，或至驕慢放逸，不加修持。彼世之成家
立業者，多由貧苦。傾家蕩產者，悉屬富樂。乃殷鑒也。
人生世間，當各盡其分。禍福苦樂，雖由宿業主持，然努力修持，
則業便隨之而轉。宿世之業，當得惡報者，或不受惡報。若修持功深，
<pb n="81"/>
則反受善報矣。倘或任意放縱，作諸惡事，則宿世之善報未受，今世惡
報已臨矣。心能造業，心能轉業，惟在當人自主。天地鬼神，只主其賞
罰之權，不能主轉移之權。轉移之權，操之在我。既知在我，但知希聖
希賢，學佛學祖。聖賢佛祖，豈拒人哉。涉世宜含厚，立身宜嚴肅，庶
不至為邪教所忌，並所惑也。毫釐一差，天淵懸隔。未開眼人，敢藉口
於超格大士乎。
念佛一法，無求不應。非止祈雨祈病有靈也。
人各有所應盡之分，當知素位而行，乃君子之本分。若超分而行，
非出格大丈夫，決定不能得真利益。何也，以彼不能儘分於易處，何能
儘分於難處。出家一事，語其易則易於反掌。但穿一件大領，就是和尚。
而此種混光陰敗佛門之和尚，多半將來在三途中過活。欲得為人，恐萬
中亦難得一二。若要做頂天履地，上弘下化之和尚，則難於登天矣。汝
尚不能於家庭父母妻子具足時，思立一為人子為人夫為人父之程度，何
能出家即證果，而普度怨親耶。
只緣汝當做一出家，則百事不掛懷，不知出家之事，比在家更多。汝欲
清閑自在，逍遙快樂，則決不能做好僧。以棄捨父母妻子，則成大罪矣。
<le>光</le>是出家僧，深知其利弊，故為汝詳言之。若遇愛收徒弟之壞和尚，則
便騙汝為他作徒弟，你就拉倒了也。且安本分修淨土法門，令汝父母妻
子同作蓮邦眷屬，則其利大矣。
一句佛號，包括一大藏教，罄無不盡。修淨業者，有專修圓修種種
不同。譬如順水颺帆，則更為易到。亦如吃飯，但吃一飯，亦可充飢。
兼具各蔬，亦非不可。能專念佛，不持咒，則可。若專念佛，破持咒，
則不可。況往生咒，係淨土法門之助行乎。
金剛經中每云：「若有善男信女，受持此經，乃至四句偈等。是說善
男信女持經，或一卷半卷，乃至最少四句三句二句一句耳。以先說受持
此經。然後說乃至，然後說等。若單說偈，則當云受持此經中某四句偈，
不應前說受持此經，乃至後，又說等。乃至者，超略之詞。等字，是舉
例之詞。世人不知經中詮義究竟，即為一偈，非專指同詩者之偈也。文
鈔中金剛經淺說序，金剛經次詁序，皆說過。汝何竟不知，而復問我乎。
世人不善會經文，便死執為偈。然則全經皆無功德，唯偈纔有功德乎。
<pb n="82"/>
睜著眼說夢話者，不知有幾多，可哀也已。色見聲求四句，令人悟法身
實相之理。豈令人廢修持種種之法門乎。經前不云乎，菩薩不住色布
施，不住聲香味觸法佈施。<little>（佈施乃舉例、六度萬行、皆以不住色聲等
行、非獨一佈施而已、）</little>乃令佈施而不著於色聲等，並不住著於佈施而
行佈施。非令人不行佈施，為不住也。邪見人不知此之深意，一聞破執
之語，便棄實行，可不哀哉。
菩薩像，微妙莊嚴，不易塑畫。每有似是女相，乃系凡夫不能形容
其妙之故。汝認做女，真成不知佛法人之說話矣。吾人之心，與菩薩之
心同一體性。吾人由迷悖故，仗此心性，起惑造業，受諸苦惱。若知即
此起貪瞋癡之心，即是菩薩圓證戒定慧之心。則起心動念，何一非菩薩
顯神通說妙法乎。
外道各剽竊佛經中之義，而自立為宗。如取乳投水中，或取乳投毒
中，既已投水中毒中矣，何得可說是佛教之一宗乎。其不知邪正之糊塗
漢耳，何問是正見否。真念佛人，專一念佛，成佛尚有餘裕。修行固以
專一為貴也。真念佛人兼念觀音，亦可為念佛之助。何以故，佛度眾生，
尚須觀音相輔而行。況吾人上求下化，兼念觀音，豈有不可之理乎。汝
所問者，皆是見理不明，故成擔板之見。只見一邊，不知尚有那一邊也。
現今之世道，乃患難世道，觀世音菩薩大慈大悲，尋聲救苦，宜於
念佛外，兼念觀音。果能至誠懇切，自可蒙恩覆被。
八字一事，何可代造。有求造者，當以因果宿緣開導。如其不聽，
只可推脫。斷不可看情面而誤人一生也。
佛弟子自既戒殺，何可為人買而送之，而令其殺乎。如其自己尊長
所逼，亦宜設法勸諭，令其勿殺，以市現物。何得便謂為無法可設乎。
須知人子之道，當預為陳其殺生之禍害，俾親減除殺業。即不然，亦當
懇其勿親殺。庶不至令親與己之殺業，結而不可解釋也。是宜平時於三
寶前，代父母懺悔。果真誠摯，自無有不感格者。
懸崖撒手，乃宗門中語，意取直下徹底親見耳。凡宗門中語，概勿
理會。以意在言外，非汝所堪。又須自己參究，而始得悟。知識只教其
參究之法則，不說其語之義意。以說則不能開悟矣。此事勿道不能悟，
即能悟亦難了生死，以仗自力故也。若不知妄說，則其罪極大，名為妄
<pb n="83"/>
談般若，報在地獄。以其能壞亂佛法，疑誤眾生故也。切戒切戒。
聞雷而懼，的系宿生有惡因，今生少培德。今宜以畏雷之心，兢兢
業業，日勵脩持。則此之惡因，又成善本。損益並由人自取，禍福無不
自己求之者。但一心念佛，諸惡莫作，眾善奉行，往生西方，決定成佛，
則離一切怖畏矣。否則怕亦不是，不怕亦不是。彼窮凶極惡者，有何所
怕，然彼一氣不來之怕，特彼自知耳。以故活閻君，活小鬼，世常有之。
皆欲令彼一切不怕者之怕景象耳。
知有所不能，而竭力勉其所能，則為菩薩大慈大悲心行。知有所不
能，而概不戒，則成地獄種子矣。邪見人每以有所不能者阻人，謂人之
一吸，即有無數細蟲入其腹中，皆為殺生，皆為食肉，汝何能不殺不食。
此正如通身埋沒於圊廁，亦欲拉人入中。人不肯依，曰汝以我為臭，汝
身上常有蠅子，蚊子，虱子，蚤子，屙屎，屙尿，還不是在圊廁中，還
說我臭乎。此種知見，皆屬邪見，皆生於聰明人，可畏哉。
念佛不分聖凡。聖指三乘，即聲聞，緣覺，菩薩。凡指六道，即天，
人，阿修羅，畜生，餓鬼，地獄。但天以樂故，不能念者多。三途以苦
故，不能念者更多。修羅以瞋故，亦不能念。惟人最易念。而富貴之人，
便被富貴所迷。聰明人，以聰明迷。愚癡人，以愚癡迷。芸芸眾生，能
念佛者，有幾人哉。既知此義，當勇猛修持，勿致欲念而不能念，則不
負此生此遇矣。
牛皮為鼓，非特為作鼓始殺。以此間號眾，皆以鐘鼓，亦隨俗耳。
須知牛被人殺，取其皮以為鼓，於作佛事時擊之，於本牛有大利益。五
臺山之人皮鼓，乃一僧虧空常住錢財，置私產。死而為牛，即耕其田。
至牛死，託夢於徒。令剝皮蒙鼓，送於文殊寺，上書其名與事，令作佛
事擊之，則其業可以速消。否則雖其田變滄海，業尚莫能消滅也。見清
涼山誌。絲綢制幡，亦可類推。然佛制不許用絲，而後世用之，其功過
當在至誠，與徒設上，分輕重。如古人繡佛繡經，每於針下得舍利，可
知繡佛繡經之功大，用絲綢之過小也。繡佛繡經，決非在布上繡。今人
肆無忌憚，一令戒殺，便以充類至盡之事來阻。其話雖有理，其心實欲
人任人殺生，不須忌避耳。哀哉。
見人殺生，能救則救。否則發大慈大悲心念，以期殺生者，並所殺
<pb n="84"/>
之生，各各消除業障，增長善根。而所殺之生，即從此往生西方，了生
脫死。豈可不依佛意，妄生瞋自瞋他之煩惱，而通宵不寐也。不觀周安
士先生見一切神祠，及一切畜生，皆勸發菩提心，令求生西方乎。<little>（此系
依佛言教、非彼自立、）</little>縱彼不領會，而我之悲心已誠摯懇切矣。此實助
成淨業之大宗也。
念佛人遇傷風感冒等，不妨求醫。遇怨業病，只可至心念佛及大士。
果十分至誠，無不業消病愈者。鬼祟屬邪，能至心念佛，以佛感，神當
避之遠方。普門品念菩薩者，滿世界惡鬼，尚不敢以惡眼視之，況復加
害。汝未見否。唯心淨土，自性彌陀，當處即是，無往無生，此理甚深，
非法身大士，不能領會契證。然法身大士亦不廢事脩。所謂以深信願，
持佛名號，求生西方。彼則唯論理體，此則理事變融。故為上聖下凡，
同修之道。平生專精一志，則臨終蒙佛接引，彈指即生。智者大師謂臨
終在定之心，即淨土受生之際者，此也。然佛菩薩天地鬼神，欲令人世
咸知此事，故每每有死而復生者。見其作惡者受罪。為善者或生人間富
貴處，或生天上。念佛者或生西方等。此糸權法，企世知念佛往生，實
有其事。並非念佛之人，一一皆經到陰間，由閻君審明，方送其往生也。
<little>（汝只知念佛之正理、不知天地教人之權巧方便、詳看<le>光</le>護法錄序、可
知天地教人之大慈悲心矣、）</little>汝謂趙孟之所貴，趙孟能賤之，此語不當，
何也。念佛乃自修其德，德堪往生。非無德徒仗天帝閻君等令送之力以
往生也。若無德，縱送亦不能往生。即天帝閻君等，自己尚不能得，何
況他人。其判令往生，如吏部依帝命而放官耳，非己力也。且己之官，
己亦不能自主，況他人乎。至謂假淨土，則不成話矣。以汝未知權法，
但據常理，故疑此為偽托。實則天地鬼神權設，非記錄者之偽托也。以
知淨土正義者少，故欲人念佛，於有入冥者，特現此以堅其信向耳。

<h2>復卓智立居士書四</h2>
接手書，備悉。汝所附問之事，實為貴地沐佛法之漸。以貴地人以
橘為出產，倘能以至誠心持大悲咒，咒淨水一百八遍。然後持此水向橘
樹灑之。隨行隨念咒隨灑。其蟲縱有，決不至太甚。倘極其恭敬至誠，
當可不生。如不會大悲咒，念准提咒，或往生咒，或心經，皆可。即全
<pb n="85"/>
不會，但至誠念南無大慈大悲救苦救難觀世音菩薩一萬聲。<little>（預先供淨水
一碗、念畢向樹灑之、）</little>去時隨行隨念，至樹處隨行隨念隨灑。倘肯日日
常念，或在樹林周圍念，其樹必定茂盛繁實。世間人不知道，唯知利。
果能依此，不生蟲，多結果實，則人皆肯念矣。若有蟲，則難令不捕。
須令其不生，乃根本解決法。生而不捕，斷做不到。凡事順人情則易從。
逆人情則不從。汝先作此法，倘真靈，然後以此勸其一鄉，則一鄉便可
通沐佛化。至於宣講，甚好。然須有有工夫之人。若事務煩劇，何暇宣
講。欲化導一鄉，宜先從此事起。所謂法不孤起，必有因緣，方能發起
也。凡修行人，必要心地好。心地好，再加以恭敬至誠，斷無不靈者。
心地不好，又不恭敬，既無有感，何能得應。此事理所必然者，祈慧察
是幸。<little>（若常念、不必並大慈大悲救苦救難念、但念南無觀世音菩薩即已、
凡怨業病、醫不能治者、及犯鬼犯狐、念之即可解消遣散、凡刀兵水火
惡獸惡人等危險、若至誠念之、即有大轉折、若心不至誠、兼有疑惑不
信之心、及心存惡念、欲成就惡事者、則無效驗、汝果能真實如是行、
如是化導、則汝鄉便可家家觀世音、人人彌陀佛、為佛鄉矣、）</little>
善知識出世，乃一切眾生之善業所感。大家俱造惡業，故善知識不
復多見。當宋時圓通本禪師會下，有二百個大徹大悟的門人，餘則百數
十及數十個者多多。今則求一二大徹大悟者，而不可得。若<le>光</le>者，何足
數也。以<le>光</le>為知識，則法門無人矣。
大士雖以尋聲救苦為懷，而眾生不生信仰，則不能感應道交。譬如
杲日當空，若處覆盆之下，則不蒙其照。求大士之心，即具有仰觀揭盆
之事，何得不蒙其照。鬼神有邪有正，邪鬼神，則真妖以求人敬者。正
鬼神，則護國佑民之善神。若求大士，固不須求鬼神。如得其王，民自
順從耳。又鬼神於小災或能救，於定業則不能救。若大士則大小定不定
通能救，唯視其人之誠與否也。竭誠方獲實益，持經利益隨心二論，汝
未見否。佛不救人人自救，汝此言出於疑心。汝若真悟此理，則念大士
念佛，雖大士與佛止之，不可得也。雖是眾生自度，非仗大士與佛為增
上緣，則不能也。<little>（知此理、縱令諦閑法師病不愈、亦不疑大士有所不及、
而諦師是年七月即講經、汝未之聞乎、）</little>
大丈夫生於世間，凡所論說，據理直陳。外道謗佛之書甚多，何能
<pb n="86"/>
通毀，須明其是非。亦不可學鄉愚，唯求人稱其愚謹。如或勢有不便，
但可緘默。斷不可是亦好，不是亦好。是言好則有功德，不是言好則有
罪過。一語誤人，或致累生不能消其業報，可妄學求人歡喜乎。如絕無
所益之書，當以燒之為妙。而勢所不能，亦當令同人咸知其弊，斯為得
之。
宴客之用酒，亦可從減。何以故，以酒為罪媒。凡諸不如法事，皆
由酒為助發。凡諸有利益事，皆由酒而破壞。禹惡旨酒，儒教已然。況
自己欲挽頹俗，以身為范乎。祈於朋輩生徒鄉黨知識間，皆諄諄以因果
報應，生死輪迴，及信願念佛，求生西方為勸。倘有一二相信，如火之
始燃，泉之始達。將來必可大遏惡習，大開善風。況自己果出於真誠，
斷不止一二人耳。
汝所說者，頗有理。但須躬行實踐，人方服從。否則祇是場面做作，
有如優伶演劇，苦樂悲歡，皆非從心中發。人亦多分以假裝視之，故無
所感觸於衷也。現今兵戈連綿，宜專精緻志念佛及觀音。並以勸家人及
一切有緣。念佛宜六字。四字亦可。如初念則六字，念至半，或將止，
則念四字。若始終不念南無，便為慢易。經中凡有稱佛名處，無不皆有
南無，何得自立章程。<little>（此條系答代俞覺鮮居士之問）</little>

<h2>復愚僧居士書</h2>
迴向者，以己所修念誦種種各功德，若任所作，則隨得各種之人天
福報。今將所作功德得人天福報之因，回轉歸向於往生西方極樂世界，
以作超凡入聖，了生脫死，以至將來究竟成佛之果。不使直得人天之福
而已。用一回字，便見其有決定不隨世情之意。用一向字，便見其有決
定冀望出世之方。所謂回因向果，回事向理，回自向他也。所作功德，
人天因也。回而向涅槃之果。所作功德，生滅事也。回而向不生不滅之
實相妙理。所作功德，原屬自行。回而向法界一切眾生。即發願立誓，
決定所趨之名詞耳。有三種義，一，迴向真如實際，心心契合。此即回
事向理之義。二，迴向佛果菩提，念念圓滿。此即回因向果之義。三，
迴向法界眾生，同生淨土。此即回自向他之義。迴向之義，大矣哉。回
向之法雖不一，然必以迴向淨土，為唯一不二之最妙法。以其餘大願，
<pb n="87"/>
不生淨土，每難成就。若生淨土，無願不成。以此之故，凡一切所作功
德，即別有所期，亦必須又復迴向淨土也。

<h2>復周智茂居士書一</h2>
觀汝<little>（十一月十六）</little>來書，殊多浮詞。師弟之間，何可用此套話乎。
今人體質多單弱，不得妄效古人。人每每以好名而過為苦行，則反為於
道於身，皆無所益。佛法真益，要在至誠中得。非做一場面，即能了事
也。<le>光</le>老矣，精神日減，應酬日多。今於二月下旬，即往上海，料理印
書事。六月仍回山過夏，七月即下山，去上海結束印事，則不回山矣。
八九月當往天南地北，人所不知之地，以終此餘年，專修淨業。免終日
為人忙，自己大事反誤了。祈以此意與一切相識者說之，免得誤事。修
行之人，必須質直無偽真實做去，方為實行。故古人云，少實勝多虛，
大巧不如拙。餘詳文鈔，此不備書。<little>（己巳年正月十一燈下）</little>
文鈔中戒煙方，加煙尚欠周詳。當云接癮大小，加十程之一。如日
吃一兩，即加一錢。若吃五錢，即加五分。則癮小者，不致多費矣。又
此方善治氣疼。一河南女人避亂至上海，來皈依，言自十六歲得氣疼，
諸醫莫治，日發二三次，疼得要命，今已五六十歲矣。<le>光</le>令彼念觀音聖
號。因令以此方熬膏服之。彼不吃煙，但只用藥。彼熬一料，第一天服
之，即不發矣。不止十日，身體面色，悉皆強壯，特來致謝。祈與一切
氣疼者說之。

<h2>復周智茂居士書二</h2>
接手書，知生淨信心，欲皈依佛法。然皈依佛法，必須諸惡莫作，
眾善奉行。力敦倫常，恪盡己分。生信發願，念佛求生西方，並須戒殺
護生吃素。<little>（如不能淨素、亦當以不貪食為是、更須持六齋、或十齋、否
則便與佛相背矣、）</little>今為汝取法名為智茂。以心性如木，由煩惱障蔽，故
心性不能顯現，如木枯槁。既有智慧，則煩惱不生，而心性之木，自然
茂盛也。所言五戒，且自考心。如能受而不犯，則向化三問其佛前受之
規矩。彼當告汝，<le>光</le>不備書。既皈依佛法，當熟讀文鈔，依之而行。自
不至受庸人所誤，致求來生福報，及外道煉丹運氣，以求成仙等。汝果
<pb n="88"/>
能領會得文鈔義，縱百千庸僧外道，亦不能搖動汝心。且勿謂此系<le>光</le>所
說，恐不足依據。須知<le>光</le>乃取佛菩薩祖師善知識之意而說。非<le>光</le>
自出心
裁妄說也。

<h2>復周智茂居士書三</h2>
接來書，知汝心高如天，志劣如地。口雖云依<le>光</le>所說，實則全依自
己偏見。淨土法門，唯信為本。信得極，五逆十惡皆能往生。信不及，
通宗通教未曾斷惑者，皆無其分。汝既不能通宗通教，斷惑證真，仗自
力以了生死。又不信佛力不可思議，自性功德不可思議。若具真信切願，
念佛求生西方，無一人不得生者。淨土法門，乃即生了生死之無上直捷
圓頓法門。於此法門方向尚未知，便以好高務遠之狂妄心，去研究起信
論。起信論，實為學佛之綱要。然於劣根及初機人，亦難得益。即研得
起信論通徹無疑，其用工尚須依念佛求生，方為穩當。況法相禪教之精
微奧妙高深，而不可企及乎哉。汝心如此其高，乃不知分量之高其志。
又謂根性劣弱，何望生西，但能不墮惡道，此堪自慰。不知不生西方，
將來必墮惡道。此系違背佛教，及與<le>光</le>說。何可云始終奉行教誨，一心
持念彌陀乎哉。今以汝之身，膺人之職業，又非上等資格。其所立之心
與志，真令人可嘆可笑。汝且息彼做大通家之狂妄心，專心研究淨土法
門中書。<little>（文鈔與高邵麟徐女士書中備說）</little>隨所開示，依之生信發願。不
以自己根器下劣，高推往生於度外。日常隨動隨靜，將一句彌陀，當做
本命元辰。其居心行事，須要與諸惡莫作，眾善奉行之宗旨合。倘有餘
力，諸大乘經，不妨隨意受持讀誦。當以志心受持為本，且勿急欲洞徹
其義理為事也。果能志誠之極，義理自會透徹。若先欲透徹，不從志誠
持誦做，即透徹亦無實益，況決難透徹乎。法相禪教，畢生研究，也難
得其旨歸。即得，誰能不斷惑業，了生脫死。欲斷惑業了生死，恐夢也
夢不著。汝於<le>光</le>文鈔，尚未詳閱。故其所說，高則沖於霄漢，卑則入乎
滄溟。文鈔中屢屢說所當看之書，及看經等法則。並法相禪教之難以得
益處。以淨土法門，仗佛慈力。其餘法門，皆須己力。一為通途教理，
如世之士人，由資格而為官。一為特別教理，如世之王子，一墮地即為
一切臣宰所恭敬。無量壽經有單行本。又淨土十四種經論中，具有淨土
<pb n="89"/>
三經一論。但無普賢行願品一種耳。流通基金，縱欲增益，何可作募緣
辦法。有信心，有財力者，與之商量，俾其輔助。又經典甚多，汝心欲
大開門庭，鄭州有幾個人請，但取普通人能看者請，以備購有大部普通
人不看者，須預訂轉為代請，則省資本。亦不至請來不得售出，將錢佔
到不得受用耳。汝自謂來日無多，力實有限，<le>光</le>故作如此說。倘不以為
然，仍依自己心相而行，則<le>光</le>亦不強。汝能做一個大通家，亦是佛門之
幸。恐汝大通家做不到，淨土法門又信不及，則兩頭落空。今生稍修點
功德，來生必定生於富貴家。汝試細思之，富貴人有幾個不造業的。今
日之國運危岌，民不聊生，皆是一班無智慧修行人之來生福報所搗亂而
成者。汝打甚麼窮妄想，欲不墮惡道。不生西方，則一生不墮，二生不
墮者便少也。

<h2>復周智茂居士書四</h2>
佛說經咒甚多，誰能一一遍持。古人擇其要者，列為日課。早則楞
嚴，大悲，十小咒，心經，念畢，則念佛若干聲，迴向淨土。晚則彌陀
經，大懺悔，蒙山，念佛，迴向。今叢林皆圖省工夫，早則只念楞嚴心
經。晚則單日念彌陀經，蒙山。雙日念大懺悔，蒙山。汝言禪門日誦，
經咒甚夥者，不知乃朝暮課誦外之附錄者。在家居士功課，亦可照禪門
朝暮功課做，亦可隨自意立。如早晚專念彌陀經，往生咒，念佛。或早
則專念大悲咒，念佛。晚念彌陀經，往生咒，念佛。或有持金剛經者，
亦可。然無論誦何經，持何咒。皆須念佛若干聲迴向。方合脩淨業之宗
旨。汝之所說，乃見異思遷。雖是好心，實為心無定主。隨境所轉何經
何咒，不稱贊其功德殊勝。依汝知見，則看此經，必廢彼經。持此咒，
則廢彼咒。以力不能兼顧，勢必如此，是尚得名為明理真修之士乎。再
推廣言之，汝若遇參禪者，贊禪而破斥淨土，必至隨彼參禪。及他天台
賢首慈恩秘密各宗，每遇一知識提倡，必至捨此修彼。不知汝是甚麼根
性，要做法法皆通之大通家。但以業深智淺，大通家做不到，並將仗佛
慈力帶業往生一法置度外。待到臨命終時，不向鑊湯爐炭裡去，定向驢
胎馬腹裡去。即幸而不失人身，以今生尚無正智，頗有修行之癡福。以
茲享彼癡福，便造惡業，一氣不來，直入三途。欲得知天地父母之名尚
<pb n="90"/>
不能，況得知淨土法門乎。汝看<le>光</le>文鈔，作麼生解。須知一句阿彌陀佛，
持之及極，成佛尚有餘。將謂念彌陀經念佛者，便不能滅定業乎。佛法
如錢，在人善用。汝有錢則何事不可為。汝能專修一法，何求不得。豈
區區持此咒，念此功德，不得其餘功德乎。善體<le>光</le>言，自可一了百了。
否則縱說的多，汝仍是心無定見。明鏡之人，不知來歷。吳伯生蓋屬游
戲法門，務取談柄以自雄者，乃囗囗一類人耳。真脩之士，斷不如是。

<h2>復周智茂居士書五</h2>
但熟讀凈土十要，其修習法則，即可備知。仁山先生之觀法，用不
用皆可。以心若至誠，自能如在其上，如在其左右。心不至誠，則法乃
空談，非實行也。今人多多都是心高如天。即如化三，其父往外洋，其
母其弟在蘇。當此干戈擾攘，不腳踏實地，就事以顧養育，而欲入藏學
院，擬備西行。不西行將不能了生死乎。現在蘇常已作戰爭地點，其兵
劫尚不知若何結局。何暇談及入藏學院，預備西行乎。祈詳審，熟讀淨
土十要及文鈔，以立定信心。庶可得佛法之真實利益矣。

<h2>復周智茂居士書六</h2>
接手書，不勝感嘆。凡夫在迷，信心不定，故有屢信屢退，屢修屢
造之跡。亦由最初教者不得其道所致。使最初從淺近因果等起，便不至
有此迷惑顛倒也。然已往之罪，雖極深重。但能志誠懺悔，改往修來。
以正知見修習淨業。自利利他而為志事。則罪障霧消，性天開朗。故經
云：「世間有二健兒。一者自不作罪。二者作已能悔。悔之一字，要從心
起。心不真悔，說則無益。譬如讀方而不服藥，決無愈病之望。倘能依
方服藥，自可病愈身安矣。所患者，立志不堅，一暴十寒。則徒有虛名，
毫無實益矣。今寄觀音頌說明辦法，隨緣分送。發心與否，均無不可。
非必欲令汝捐助也。又祈將惜陰居士之書，代為轉致。

<h2>復周智茂居士書七</h2>
接汝書，並化三書，備悉。汝書所說，過於崖板。化三所說，過於
寬廓。若資本有餘，請的人多，則流通固當如是。今以無資本，而又無
<pb n="91"/>
多大方通家請，則當照<le>光</le>前所說。凡淨土經論著述，必通請。其餘經論，
揀常受持之經，亦為請之。至於部頭大者，但存其名。有來問者，須與
彼訂妥交若干錢，再為購請。如此辦法，絕不吃力。不至經律論請得許
多，無人來請，將錢佔到。久或生蟲，以致折本。凡事不可崖板，相機
而行。若如<le>光</le>所說，與汝與化三兩不悖。而無流通有偏，及資本有虧之
過。汝當依從，不可更張。至汝先說但求不墮惡道即已，此言千萬不可
萌於心，形於口與筆。若有此念，便不得往生。往生全仗決定信願。存
此念，即無決定求生之心，有決定不生之心，其害非小。淨土宗旨已失，
何能得淨土真實利益。至於化三一心念佛，誓生極樂，能生不生，皆不
作念，至不生亦善，即是遠離疑慮之心，乃學宗教家之說大話。汝若是
法身大士，則此語方為實義。然法身大士欲利益凡夫，亦不可說此話。
若是博地凡夫，又求生西方，說此話，則是胡說巴道，自誤誤人，害豈
有極。千萬不可依從，依之則往生無分。凡夫往生，全仗至心切念。彼
一切付之無念，則何能感應道交。其感應道交者，全由至誠懇切之決定
念。證無念者，則可說此話。未證無念說此話，皆成東坡臨終之誤。可
不哀哉，可不痛哉。至云莫謂研究起信，並可隨力堪任廣讀三藏十二部。
此話與上智之人說，即為契理契機之良言。對中下人，即有泛濫無所指
南之過咎。談何容易，試問汝與化三，是此根性否。宗門教人，看一句
無義味語。淨土教人，專持佛號者。以約則易於得力，博則難於得益故
也。即教家雖曰講演非博不可，然亦須有專業，方為實修。又看經有為
種善根，有為開知見，有為作功課之不同。為種善根，則三藏同，無分
彼此。為開知見，則取其易於明瞭而復契機者。為作功課，則專心受持
一種二種，至誠懇切，驀直看去，解也不分別，不解也不分別，看之久
久，即當業消智朗，障盡福崇。化三所說，乃好高務勝，而不知其要之
話。祈以此書與化三看之，庶可砭彼痼疾。

<h2>復周智茂居士書八</h2>
法弱魔強，此等傷心事，無處不有。若地方有好長官，好紳士，方
可整理。否則何能為力。但當借此為求往生之警策，以力修淨業，隨力
勸化而已。力不能為之事，何可妄乾，以致己事亦荒，此事亦不能成就。
<pb n="92"/>
倘有有大勢力財力者，可為勸說者，不妨盡己之心。否則任之而已，古
語云，君子思不出其位。無此財力勢力，而強為之，則或致起諸障礙。
凡事俱不可不慎思其情勢可否耳。

<h2>復師康居士書</h2>
<le>光</le>年時已過，應酬日多。上十年來，忙於此種外務，自己功夫殊難
專精。今若不另行一路，則將忙死。於人無益，於己有損。現所有文鈔，
安士書，觀音頌，壽康寶鑒，嘉言錄，彌陀經白話注，感應篇直講，各
紙板，均打四付。又有報紙本小本頭學佛淺說，助覺管見，初機學佛摘
要合編，江慎修殺生放生現報錄，蓮池等戒殺放生文合編，格言聯璧，<little>（此
張瑞曾托排者、）</little>家庭寶鑒，紀文達筆記摘要，此七種，亦打三四付紙板。
此後凡有發心印者，直向大中書局，或漕河涇監獄署接洽。以故亦不必
<le>光</le>再為料理。汝之所說，過於高大。佛法猶如大海，誰能一口吞盡，一
踏到底。但按自己天姿而為修持。以此自行，復以此化他。縱未能圓徹
諸法，只要能依此信願念佛，求生西方法門，有何所欠。而作此種難而
又難之說話，以又欲長請益也。文鈔等不足以為訓，凈土經論語錄，均
不能依止乎。所要緊之遺囑，在於保身。汝之一身，關係全家。汝父已
往外國去，汝家內尚有母親，二弟小妹皆依靠汝。汝若不知慎重守身，
則全家危殆矣。論汝性格，亦斷不至淫蕩，然於夫婦之際，亦當有節，
不可任意貪快樂。於壽康寶鑒之忌諱，當詳審記憶。亦令師昭詳閱，庶
可齊眉偕老，同得壽康。彼世之青年孀居，與娶未久而妻亡者，十有八
九，皆由不自慎重以送命耳。豈一一皆屬生來本命如是耶。羅濟同與某
商人及某商之子，使彼詳閱壽康寶鑒，已熟知忌諱，豈有即死之事乎。
<le>光</le>是以憫彼無知，特輯此書。<little>（已印五萬本、）</little>恐汝以為我必
不至犯邪淫，
何必看此，則便成大錯。同治皇帝亦因病未復原，而行房事以死，此事
實為守身淑世之要道。古者皇帝尚令遒人以木鐸巡於道路，<little>（即街道村
巷）</little>而報告之。今則父母亦不與兒女說。待其犯忌諱而死，則只知叫號，
豈不大可哀哉。我與汝父有深交，汝母與汝夫婦又皈依，直將汝夫婦作
兒女看，故有此絡索也。其餘善知識，斷斷不言此事。不知汝以<le>光</le>言為
是與否也。餘則有經典在，固不須<le>光</le>說也。<little>（己巳年二月初二）</little>

<pb n="93"/>

<h2>復周壽超居士書</h2>
汝何不明道理，一至於此。目疾發生，不知懺悔宿生此生一切惡業，
乃歸之吃素。然則吃葷之人，便絕無目疾乎。汝以吃素為善為惡，若謂
吃素為惡，吃葷為善。則強盜殺人亦是善，較吃葷為更大。若謂吃素為
善，為善斷無反遭惡報之理。其偶得惡報者，乃宿世惡業，由念佛吃素，
轉大苦為小苦。於此不生警懼而生怨尤，豈樂天知命，逆來順受之君子
哉。汝但志誠懇切念佛，決定吃素。縱比目疾苦萬倍，亦不食一切眾生
肉。能如此居心，如此行事。決定會業消目明，心地開通。不似此無知
無識之糊塗不識好歹也。汝未見金剛經云，善男子，善女人，受待此經，
被人輕賤，是人先世罪業，應墮惡道。以今世人輕賤故，先世罪業即為
消滅，當得阿耨多羅三藐三菩提乎。此人之罪，應墮地獄。由持經之故，
受人輕賤。墮地獄之罪，悉皆消滅。尚於未來得成佛道。此佛金口所說
者。汝於世間正道理全不明白，故一遇逆境，便生怨尤，尚歸咎於吃素。
可謂枉讀聖賢書矣。念佛以志誠為主。若志誠，則不會大散。當用隨念
隨聽之法。掏珠不過為防懈怠，掏之有礙，則不必掏。隨念隨聽，比隨
息好。當云隨息，不可云數息。<le>光</le>文鈔隨念隨聽之法，恐汝不善用。則
但念得清清楚楚，聽得清清楚楚即已。但依我說，決無有誤。若依己愚
見，則便絕交，不須謂<le>光</le>為師矣。

<h2>復東舍西客書</h2>
楞嚴有何不可研究。但須以淨土為主。則一切經，皆發明凈土利益
之經也。楞嚴開首徵心如此之難，則知末世眾生，猶欲以禪了事者，其
為自誤誤人也，大矣。而況廿五圓通，列勢至於觀音之前，其主持凈土
也，大矣。其發明五陰魔境處，破色受二陰之人，尚有著魔之事。足見
自力了生死之難，佛力了生死之易。能如是研究，則其利大矣。凡研究
時，必須息心靜慮，凝神詳閱。則如入大寶洲，必有所得。倘如趕路只
圖快速，恨不得一下看完。則不但經義莫得。久之或反受病，以致傷氣
吐血等也。善得益者，無往而非益。甘受損者，無往而非損。楞嚴一經，
實為弘淨土之妙經。然未知淨土法門者，每每因楞嚴而反藐視淨土法門。
<pb n="94"/>
所謂仁者見仁，智者見智。由己未具正眼，以己意會經意之所致也。

<h2>復葉沚芬居士書一</h2>
人生世間，壽夭窮通，皆由宿因所致。而有大善大惡者，則亦有轉
禍為福，轉福為禍之種種不同。以故聖賢皆注意於修持，佛法亦注重於
懺悔也。能懺悔往愆，聿修厥德。則一切受用，皆非宿業所感之舊矣。
宜詳閱袁了凡立命篇，則可悉知。豈但禍福隨己轉變，即凡聖亦隨己轉
變。了此則當致力於作聖了生死一法。否則縱令大孝尊親，極世間之孝
養。富貴學問蓋世，亦幻夢中所現之虛華幻相。至現過之後，又有何實
跡可得哉。則凡功名也，兒女也，學問也，名譽也，究於生死分上，了
不相干耳。閣下但能志誠念佛，念觀世音。兒女有無，何須在念。汝弟
有子，汝縱無子，豈絕先祖之嗣乎。今之殺父殺母之子，其父母當時，
何嘗不以為承先啟後之令嗣乎。閣下當此時世，年已五十，尚嘆伯道無
兒。然則受子所殺者，想死後亦仍欣欣然以為吾有子在，不至有所遺憾
乎。今為汝寄安士全書，並各種書一包，祈詳閱之。或不至猶以世間虛
華已過之境為念也。令郎雖聰明，抱懮國懮民之心，惜絕未聞道。其所
奔走呼號，亦不過隨順瞎搗亂之潮流，以至於死亡也。使彼知亂之所由
起，在於不致意於家庭教育，及因果報應。以此仇日貨之辛勤，用之於
根本圖治之道。則其人便為聖賢之徒，不徒只空負豪俠之心志而已也。
聰明反被聰明誤，其可憐為何如也。閣下以<le>光</le>為善知識，<le>光</le>雖不
足為善
知識，然不得不以善知識之詞意以白閣下，以冀無所歉憾也。如閣下求
子之心，仍不能已。祈先節欲，以令己之身體強健，以為育子之本。積
陰德以轉天心。持佛名以普益自他。又令令夫人亦如是居心，如是行事。
又復禮拜供養稱念觀世音菩薩。心果虔誠，必有丕振家聲之令嗣降生矣。
普門品云：「若有女人，設欲求男，禮拜供養觀世音菩薩，便生福德智慧
之男。設欲求女，便生端正有相之女。宿植德本，眾人愛敬。閣下欲求
令嗣，當依<le>光</le>所說之方法求，則求無不得矣。否則縱令能得，或難保其
不被潮流所陷，以趨乎大逆之途矣。書此祈慧察。<le>光</le>於九月定規滅蹤，
相片不願遍刺人目，故不為寄。若能依<le>光</le>所說，則見<le>光</le>之心。區
區醜相，
何堪齒及。
<pb n="95"/>

<h2>復葉沚芬居士書二</h2>
前書於十六日寄去。觀汝之書，不禁可笑。不能節欲，急於望子。
不知生子之本，在於培養身體與陰德也。不節欲，則精薄而不能成胎。
即或成胎得生，亦必孱弱難成。若欲生上繼家聲之嘉兒，必須斷欲一年，
或半年。俾身體強健，精神充足。待婦天癸儘後，一相交合，即可受胎。
從此永斷房事，則所生之子，必定龐厚篤實，性情良善。決無關痧等患，
及不久即死之虞。宿世惡業，至心懺悔，虔誠誦經，自可消滅。何得信
受生經，生於某年，當還若干受生錢。此做經懺僧妄造之經，汝何得信
以為實乎。須知從無量劫來，由貪瞋癡，造殺盜淫，所結怨業，無量無
邊。當發自利利人之大菩提心，志誠念佛誦經，以期消滅。並以此功德，
超度自己現生父母，歷代宗親。俾彼同皆消除惡業，增長善根，出此五
濁之惡世，生彼七寶之淨邦。庶可不愧為人子孫，不愧為佛弟子矣。汝
問何經最好，不知一切大乘經，均好，汝能一一受持否。既不能遍持，
則即長持金剛，心經，彌陀經，大悲咒，皆無不好。但須志誠恭敬，則
功德大。否則或有功德，或有罪過。以心不虔誠，或致褻瀆故也。又須
以念南無阿彌陀佛，為終日常修無間之功課。則以如來萬德洪名，薰自
己之業識心。久之久之，自可心與佛合，心與道合矣。

<h2>復王修本居士書</h2>
凡夫之心，熟處過熟，生處過生。非將死字掛在額顱上，決難令妄
想投降。妄想既不能投降，則妄想成主，本心成奴。是以多少出格英豪，
被妄想驅逐於三惡道中，永無出期。可不哀哉。念佛一法，為佛法中最
易下手，最易成功之法。一切諸法，皆從此法流出，悉皆還歸此法。所
以名為十方三世一切諸佛，上成佛道，下化眾生，成始成終之法門。祈
弗以等閑視之，後必有得益之日。<le>光</le>除印書及作公益外，均無須錢。以
一無徒眾，二無地方，三不喜蓄積無益之物。雖未至死日，然平日固常
以死時為念。故不同世之僧，專欲積蓄，以期自己身後用，及子孫用也。
<little>（六月十八）</little>

<pb n="96"/>
<h2>復陳蓮英女居士書</h2>
念佛法門，如如意寶珠，能隨人意，雨一切寶。但能懇切至誠念佛，
自然消除罪業，增長善根。超度先亡，俱生西方。何不可云仗佛慈力，
往生西方。
又問當如何修，能令父母往生西方，汝如此問，太不明理。念佛之
人，每日早晚，尚須以己修持功德，迴向四恩三有，並及法界一切眾生。
何況父母，而不能令往生西方。但須恭敬至誠之極。又鬚髮普度一切眾
生之心。凡一切有緣之人，皆以此法相勸。以自己修持之功德，及迴向
一切眾生之功德，及勸人之功德，為父母迴向。決定能令父母往生。然
須真實力行，方可。若泛泛悠悠，非無利益，恐未必即能往生也。念佛
須有真情切願。須恭敬至誠。須攝耳諦聽。鬚髮普度眾生之心。須戒殺
護生。須吃素。須諸惡莫作，眾善奉行。須時常自省，凡有不善心起，
立即令其消滅。凡有善心，必須令其擴充。即力做不到，其心決不可不
生。平時總以存好心，說好話，行好事，為治身治心之法。如是念佛，
可為真佛弟子。決定可於此世界普度同倫，出離生死。何以故，以能實
行，人自易於感化耳。否則便是假善人，假心行。便不能得真實利益。
一切眾生，從淫欲而生。汝發心守貞修行，當須努力。倘有此等情
念起，當思地獄刀山劍樹鑊湯爐炭種種之苦，自然種種念起，立刻消滅。
每見多少善女，始則發心守貞不嫁，繼則情念一起，力不能勝，遂與人
作苟且之事。而一經破守，如水潰堤，從茲橫流，永不能歸於正道，實
可痛惜。當自斟酌，能守得牢則好極。否則出嫁從夫，乃天地聖人與人
所立之綱常，固非不可。守貞守得好，較比出嫁，好得何止百千萬倍。
守貞守不好，不如出嫁百千萬倍。以男女居室，乃天理人倫。男女苟合，
乃畜生行為。畜生不知理，不知倫常。人知理知倫常，要行苟合之事，
實乃不如畜生。汝舅以我為師，說汝有善根欲守貞，我非破汝守貞之心。
恐汝有始無終，反得罪於天地父母佛菩薩也。故不禁絡索一上。又汝何
以不發心吃素。汝試將汝身上肉，割到吃，能吃否。自己的肉不能吃，
何得日日殺的吃。一切生靈，即不是汝殺，乃以錢令人殺，殺業是一樣
的。況汝要生西方。佛以慈悲為本，汝既吃肉，即無慈悲之心。此語乃
為汝真實修行者說。若泛泛悠悠之人，雖不吃素，亦可念佛。非吃葷者，
<pb n="97"/>
就念不得佛，不可不知。餘不暇敘，但熟看文鈔，群疑皆釋。<le>光</le>冗事多
極，不可常來信。縱有所說，亦不出文鈔之外。佛法廣大，雖登地菩薩，
不能盡知。然欲得實益，只此一句南無阿彌陀佛，便可出生死，證涅槃，
圓成佛道。我等下根凡夫，非從極約之法門做，則只成種善根而已。欲
得現生就了生死，夢也夢不著。汝能依我所說，即可謂蓮英。否則雖名
蓮英，恐成罪藪矣。<little>（四月十七日）</little>

<h2>復沈授人居士書</h2>
接手書，知修持精勤，注意潔敬，欣慰之至。凡修行人，必須以念
佛為正行。以持咒誦經，及作種種利益事，為助行。正助合行，則如順
水颺帆。在此生死苦海，速得入於薩婆若海矣。若不生信發願，求生西
方。泛泛然念佛持咒等，皆只為來生福報而已。淨土法門，徹上徹下。
將墮阿鼻者，念佛尚得往生。已證等覺者，尚須迴向往生西方，以期圓
滿佛果。切勿以密宗有現身成佛之義，遂將往生西方置之不論，則其失
大矣。持咒固宜虔潔，念佛亦須虔潔。但盡心盡力即已。若曰，如大富
貴人家之另設佛堂，則餘皆無修行分，有是理乎。汝名敬時，字授人，
當以念佛法門，授與眷屬。令其生信發願，念佛求生西方。果能志誠念
佛，自然業障消除，身心安樂。何唯知畏懼，而絕不知以佛法引導之。
是尚得謂之發菩提心，自利利他乎哉。眷屬如是，外人亦然。凡不可語
者，則置之。可與語者，必為之勸勉。其功德大矣。今之天災人禍，相
繼降作，了無止息者。蓋因一切眾生，同分惡業之所感耳。惡業之中，
唯殺最多，唯殺最慘。欲得世道太平，人民安樂。必須大家戒殺護生，
吃素念佛。方為根本解決之論。汝既發心念佛，又兼持咒，理宜長齋。
如曰外面應酬，難得如法，且於應酬時，權為方便。而其由我自主之時，
斷不可仍舊吃一切眾生肉。即應酬時，亦不得任意貪吃，庶幾可耳。而
眷屬之中，常為講談因果，令其勿吃。方可謂真修行人。且勿謂我修行，
當吃素，彼等不修行，吃葷無礙。須知一切物被殺之苦，及將來償報之
苦，試一思之，身毛為豎。非但不忍，且不敢耳。念佛之人，各隨己分。
專念佛號亦好。兼誦經咒，並廣修萬行，亦好。但不可了無統緒，必須
以念佛為主，為正行。餘皆為賓，為助行。則善矣。否則如一屋散錢，
<pb n="98"/>
皆不上串，不得受用。又如入海無指南針，無所適從矣。所供佛菩薩像，
畫者雕者皆可。但須以此像作真佛視。自然得福得慧。若仍作紙木等視，
則必至折福折壽矣。今為汝寄新印文鈔一部，及善導觀經疏一部，善導
乃彌陀化身，其所示專修，最吃緊。在上品上生章注中。祈詳閱之。

<h2>復龍澄徹居士書</h2>
上月二十九，令弘化社寄經書十四包，收到否。此非弘化社書，<le>光</le>
以錢請，令彼寄耳。<le>光</le>一向凡需請書送人，皆照售價出資。一免經手人
因<le>光</le>作弊。二可隨意多少，無人敢生嫌意，及<le>光</le>不敢隨意，我出
資則兩
不相妨。現已作即死之想，已無餘蓄，如再請，可直與弘化社接洽，<le>光</le>
不預聞矣。嶗山乃憨山大師弘化之地。陳飛青欲修寺，以大師年譜鈔本
持來，祈排印流通。<le>光</le>寄信各圖書館問年譜疏，皆無有。後聞北京嘉興
寺有書冊全藏，託人請來鈔出付排，故寄二包。憨山於佛法有大功。於
明社稷有大功。若不謫廣東，以談笑而息大亂於始萌者幾次，則其危也，
甚於纍卵矣。<le>光</le>於六詠頌略標大要，事在有心人。唐陶鎔月初來信，為
三人祈法名。內有張勛棟者，以文學自豪，覺得蕪地，惟有我高。唐與
說因果不信，唐令閱文鈔，閱幾篇，即求代祈皈依。然念佛求生，尚不
肯盲從。若看到與顧顯微書，當不敢不盲從也。唐以明年來山住數月為
請。<le>光</le>不許來，即來只可住數日即去。此人乃居士引進，其志較比泛泛
悠悠之男子，尚為真切。況又是迴迴乎。<little>（民廿九年庚辰冬月十九日）</little>

<h2>復方聖照居士書一</h2>
接手書，知令繼慈念佛生西，不勝欣慰。夫人生必有死，死而不得
往生，則未來之苦，何可言狀。今既得生淨土，可謂極世間之富貴，亦
難比其萬一，為不虛生浪死矣。小傳略為修改。<le>光</le>以粥飯僧，謹守佛祖
成規，勸人念佛求生西方。何可云當代淨宗泰斗乎。但敘明其事即已，
固不宜過為虛譽也。令姊丈滌庵，數日前送居士印書洋五十圓，及令妹
湯慧正之二十四圓香敬，均已收到，勿念。白雲庵所踞地址忘記，故令
滌庵代轉。

<pb n="99"/>
<h2>復方聖照居士書二</h2>
老人當以念佛為正行。寫經要志誠恭敬，一筆不苟。又須過細校對，
不令有錯。若或有錯，當另寫。不可剜補，以免久則糨性退而落脫也。
寫一句，校一句。寫一行，校一行。一葉寫完，通葉再詳校二三次，方
可無錯。若錯不願寫全葉，則將錯字點一筆。即寫正字於其旁。千萬不
可剜補。汝之字，不甚好，不必又寫華嚴。以字不甚好，後來人不甚注
重，還是一心念佛好。若念佛有妄想，當用心聽。字字句句，都要聽得
明白。無論大聲小聲，心中默念，都要聽得清楚。久而久之，心自歸一。
楞嚴經大勢至圓通章云：「都攝六根，淨念相繼，得三摩地，斯為第一。
即是攝耳諦聽之法。當依此而念，不至仍舊妄想紛飛耳。<little>（正月廿九）</little>

<h2>復方聖照居士書三</h2>
手書具悉。前因滬地未寧，不便即寄。後又疑醫院或移，以致延於
今日。今共寄六包。四包居士自收，一包祈轉交方慧淵，一包直交滌庵
居士。今夏之熱，可謂罕有。而現今又復亢旱。人民之生計，甚可悲憫。
不是天災，便是人禍，二者每每同時降作。當此時世，只好認真念佛，
求生西方，此外則無法可設。幸居士闔家尚安樂，尤當念佛以期出離。
諦公前者聞人言有病，特令馬契西打聽，彼云不久彼往見尚安樂。今接
居士信，知病已月餘，是殆契西見後始病耳。諦公實為法門砥柱，倘或
有不測，則佛法將無住持之人矣。<le>光</le>在蘇亦頗冗煩。待三五部書出後，
當離吳門，唯以念佛待死耳。<little>（六月廿七）</little>

<h2>復方聖照居士書四</h2>
接手書，知身心安樂，利人之心，與日俱進，不勝欣慰。<le>光</le>擬二十
三日下山，二十四日午間到功德林。祈通知彼等，二十四日午前到功德
林，即日便可歸去，亦不須先日即來。以數人先日來，在寧波歇，不但
多花費，且不便。現今是一患難世道，祈令令郎志勤並其媳，每日須念
觀世音聖號若干，以為預防災禍之備。令媳去年在居士林勉強皈依，不
知尚能勉強修持也未。<le>光</le>今歲秋初，將印書事了結清楚，八九月當滅跡
跡長隱，以免終日窮年，為他人忙，反誤自己生西大事也。六月仍回山
<pb n="100"/>
過夏，七月下山，則不歸矣。八九月一隱，則永與一切人不相往還交涉
矣。

<h2>復方聖照居士書五</h2>
前書想已收到。所言妄念多者，由汝一向應酬外緣，致心中雜念紛
至沓來。當作將死，將墮地獄想，一心念佛，則妄念便可消滅矣。正不
在經之生熟也。所言普利佛七，以經相送，此系以佛經超度孤魂，何可
云有輕慢罪。此事乃與自己迴向功德更大。若無事人不求，而自己強送
人，而人尚不在意者，此則實有輕慢佛法之罪。令妹識字通文理，能令
其夫與兒女皆生信心，其功德不可思議。何得妄欲回南，以期一見<le>光</le>面。
且見<le>光</le>究有何益。彼果能依嘉言錄以自行化他，勝於見<le>光</le>多多矣
。修行
人外功內功皆當修。汝一向多方幫助各善舉，乃外功。一心念佛，乃內
功。外功為助行。內功為正行。正助合行，利益甚大。然人至半百，來
日無多，固宜偏重內功，少作外功。庶不至被善舉所轉，終至仍在娑婆
也。

<h2>復方聖照居士書六</h2>
眾生習染甚深，欲令改弦易轍，頗不容易。子勤夫婦，念佛之機緣
尚未熟，不能勉強。然居士已設法熏染，或當漸漸生信。上海附近曹行
鎮一婦，每念佛，其婆輒罵而阻止，婦仍不更改。久之其婆亦念佛，亦
皈依。今則其婆比媳更加精進。祈緩圖之，勿生煩懮。理即理性，即佛
與眾生同具之佛性。此性具一切功德。事即修持，及斷惑證真等。由自
性中具此功德，故修之及極，則稱性顯現。故名理事圓融。若徒知性本
具足，不加修持，則盡未來際，亦不能親證此性具之理。所謂執理廢事，
理亦不圓。以故修行人既悟性具之理，必須要切實修持。而修持方法，
唯持名念佛，最為第一。是故當專主於信願持名。再以諸惡莫作，眾善
奉行，而為助行。則其益大矣。胡來胡現，謂心如明鏡，鏡本空寂，了
無一物，而復隨感而應。胡人來，則鏡中便現胡人之相，漢人來，亦然。
端坐念實相，即一心專注於不生不滅之真如佛性，以期徹悟而實證耳。
此種工夫，頗不易得。倘理路不明，或起魔事，不必用此工夫也。<little>（三月
<pb n="101"/>
十四日燈下）</little>

<h2>復方聖照居士書七</h2>
古云：「大人不倡游言。居士因靜靄法師捨身興感，一心念佛則可。
若稍有欲效靜靄之跡，則不可。以此種大士，固屬法身大士，了無身見
及諸煩惑。不過示生世間，為化眾生，現此父母所生之身，以行教化。
非吾等業力凡夫所可傚法也。我輩所宜致力者，乃生真信，發切願，以
志誠懇切持佛名號，求生西方。其往生之期，任緣遲早。不可預作一即
得往生之心。恐此心固結，而心實未與佛相應，則必起魔事。遠凡唯恐
居士此心決定，故為極力勸解，亦人子所應盡之天職也。祈以後勿以此
種言論在意，及示兒輩。則彼等心無懮慮矣。

<h2>復方聖照居士書八</h2>
昨接附到志梵信，知所學尚有進境，道心益加堅固，慰甚。子勤醫
病，宜於難愈之怨業病，令其稱念觀世音聖號。並勸令戒殺護生，愛惜
物命。不但病人得業消病愈之善，而子勤醫道，當由此日益發達。近來
西醫，每見吃素者有病，皆勸其開葷。謂肉食養料富，而不知其有礙衛
生，且結殺業也。志梵信，附函奉還，祈查收。

<h2>復方聖照居士書九</h2>
手書備悉。諦公之逝，的確往生。其去之景象，尚不至驚天動地者，
以講說時多，專用淨功時少也。在常人如此，則頗不易得。在諦公則猶
未能副其身分。諦公既去，座下法將如林。其知命之法子，<le>光</le>皆不能望
其項背。函中謂佛教二大砥柱，已折其一。其一以<le>光</le>當之，則不知<le>光</le>
但
一吃粥吃飯之庸僧耳。承諦公不以無狀見棄，相交三十多年。然<le>光</le>於人
事應酬，概不舉行，只朝暮課誦迴向一七，以盡我心而已。所言令親友
欲皈依，何不就近皈依高豎法幢者，而復捨近求遠，擇一粥飯僧而皈依
乎。即曰彼固發願欲皈依<le>光</le>，若順便來蘇，則甚好。若特為皈依來蘇，
固不如以函祈求之為兩便也。至云居士親自陪來，則何敢當。凡事均須
以簡略省事為妙。十要已排完，不久當開印，大約八月底即可出書。現
<pb n="102"/>
排佛學救劫編，此書乃潘對鳧居士請許止淨居士編輯者。此書排成，則
排淨土聖賢錄。而清涼，九華，峨眉志，隨後排之。前年來蘇，因普陀
志未了，因茲又排數種，今尚仍有此五事。至此五事了，則當避地多念
佛號，以期臨終不至手忙腳亂為人譏誚也。

<h2>復蔡契誠居士書一</h2>
先後天衰弱，當以善於保養為事。若欲靠食物滋養，食素人宜多吃
麥。食麥之力大於米力不止數倍。<le>光</le>吃了麵食，則精神健壯，氣力充足，
音聲高大。米則只可飽腹，無此效力。麥比參力尚高數倍。有錢人服參，
乃是錢無處用，故作此消耗耳。非真能補人也。又大磨麻油，亦補人。
小磨麻油，以炒焦枯了，力道退半。人但知香，實則是焦味耳。蓮子，
桂圓，紅棗，芡實，意米，皆可滋補。豈必須血肉，方能滋補乎。總之
皆不如麥之力大。如不能吃，則兼帶著吃。久則自知，亦自好吃矣。吃
雞卵之偈，乃妄人偽造，不可依從。保養之法，第一是寡欲。若不知好
歹，任意嫖蕩，則死期將至，仙丹亦不靈矣。即不嫖蕩，自己室人，亦
須相與說其保身之由，暫斷房事一二年。否則或半年一相親。或一季一
相親。倘日日行房事，則精髓枯竭，不死何能。節欲之人，所生子女，
體壯少病，易於成人。多欲之人，或不能生，，以精薄故，不能受孕。縱
或生子，或即夭亡。即不夭亡，亦殘弱無所成就。汝不知已娶妻乎。若
未娶，且緩娶。若已娶，決須暫勿同房，以期身體復元耳。此<le>光</le>切實為
汝之言。汝能善體<le>光</le>意，自可福壽綿長，子孫發達矣。<little>（民十二元月初六）</little>


<h2>復蔡契誠居士書二</h2>
接手書，備悉一切。現今之世，乃魔王外道出世之時。若宿世中未
種真實善根，有信心者，盡入魔罥。以彼等群魔，皆有最希奇怪異之法
子惑動人故也。江神童，乃鬼神附體之能力，非真系生知之神童。前年
友人張之銘，以江神童息戰書見寄，命<le>光</le>看。有不合宜者批之，當轉致。
及<le>光</le>指其弊病，此友概不提及。甚麼宗教大同會，什麼釋迦化身。有智
識者聞之，當直下知其為顯異惑眾之魔王，豈待問人。彼同善社老師，
亦在四川。凡入會必須要出錢做功德。及出錢，則云寄至四川，由老師
<pb n="103"/>
調派。甚麼唐煥章，甚麼鄧紹雲，皆系妖魔鬼怪之流類。引一切善男信
女，同陷邪見深坑。佛法那裡教人煉精氣神。無論甚麼外道，離煉精氣
神，便無道可說矣。若是正人修之，亦可延年益壽。若了生死成佛，乃
是說夢話。彼並不知如何是生死，如何是佛，胡說巴道一套，以騙人家
男女。倘是邪淫之徒，則便借坎離交媾，嬰兒奼女交媾等名詞，誘諸少
年婦女，悉為所污。且以此為傳道。而無智之人，雖受彼污，猶不以為
非法，以其是傳道，不同無道之人夫婦行淫也。哀哉，世人何迷至此。
靈學扶乩，乃靈鬼作用。亦有真仙降臨，乃百千回之一二。其平常俱靈
鬼冒名，斷不可以此為實。<le>光</le>文鈔亦略談之。江神童之道德，亦扶乩故，
與靈學會同一臭味。學佛人不應入此種會。而今之學佛人，有幾多依佛
行知佛法者。以故聞彼等之鬼怪奇特，遂如蟻烏合，蝦蟆逐鬧，熱處跳
了，可嘆孰甚。令友王君入魔已深，喻如狗子吃屎，謂無上美味。彼並
不知佛，亦無正知正見。一向如狗子尋屎，蒼蠅逐臭，蟻子赴羶，名為
學佛，實為學魔。今之出家者，有幾多知佛法者。每每亦學煉丹運氣扶
乩等。指竅之說，最為惑人之本。若遇少年女子，多被此種法子所亂，
罪大惡極。邪正不兩立，正法昌明，則邪法自可消滅。今魔種遍天下，
亦眾生同分惡業之所感也。靜坐須提起精神，息心念佛。倘不提精神，
一靜即睡著矣。此眾生通病。化修紫竹林大殿香，乃是吃喝嫖賭無資本，
作此種事，借修佛殿為騙錢計，此阿鼻地獄之種子耳。紫竹林大殿完完
全全，要修做甚麼。汝且一心持戒念佛，任彼魔王外道，顯甚麼鬼本事，
皆勿理會。則可不被魔徒牽入魔黨矣。六月前可來信，六月後不可來信。
以施省之發心修杭州梵天寺，<little>（系<le>光</le>勸發、故必要<le>光</le>
去、）</little>即蓮宗十一祖
齊大師道場，須<le>光</le>去料理商量。不過一二十日，又要到南京法雲寺。梅
蓀以法雲寺成立，必要<le>光</le>到，方可遲早隨<le>光</le>往南京。亦不過一二
十日，
由南京到揚州，以安頓文鈔事。文鈔將刻完矣，一出書即又另排。已有
數友任一萬部，大約九月半後，即可回到普陀。否則十月初必到。以天
氣一冷，外邊不便故也。<little>（民十二、四月廿一日）</little>

<h2>復蔡契誠居士書三</h2>
敦倫儘分，閑邪存誠，諸惡莫作，眾善奉行。欲學佛道以脫凡俗，
<pb n="104"/>
若不注重於此四句，則如無根之木，期其盛茂，無翼之鳥，冀其高飛也。
真為生死，發菩提心，以深信願，持佛名號。博地凡夫欲於現生即了生
死，若不依此四句，則成無因而欲得果，未種而思收穫，萬無得理。果
能將此八句，通身荷擔，決定可以生入聖賢之域，沒登極樂之邦，願汝
勉之。

<h2>復蔡契誠居士書四</h2>
接手書，並郵票二十元，不謬祈放心。放生池疏，實欲人看之，生
戒殺放生吃素念佛之心，非徒為募捐也。汝上有老母，下有眷屬，當以
勤心照顧店鋪為事。所言修持，隨人身分。若身無有暇，則只可一心念
佛，稍閱淨土典章即已。固不須遠往他處，以圖靜修也。汝家有店鋪，
店主人不在家，或是夥計作不法事，<little>（賭博及外宿等、）</little>或致小人乘間偷
竊。汝且莫心高，欲作大通家居士。但一心念佛，並在家於夜間，勸令
母與眷屬同念。汝知生死事大，無常迅速。何不念吾親已老，敢不多方
勸誘，令其同我念佛，並諸眷屬皆令念佛。一則可悅親心。二則一人念，
未生信心之人，便覺無有興趣，由多人念，則便覺有興。暇時將淨業指
南，及<le>光</le>文鈔之合於初機者，詳細為令母及各眷說之。倘能生信心以生
西方，則其孝為何如也。祈再勿往某寺。就在店中家中，隨分隨力修持，
則有益無損於己。且可令親與各眷屬及各夥計，時經熏染，漸種善根也。
若不依吾言，則世間出世間，皆犯忤逆。恐久久尚有意外之慮。汝當知
好歹，切勿任己意而不改也。所寄之二十元，待<le>光</le>於八月往金陵去，帶
之以交。所言老齋婆，既看過<le>光</le>文鈔，如能來也可，不來更好，免受辛
苦，兼費錢財。觀音菩薩遍法界中，隨感而應。家中禮拜供養，亦是一
樣。何須遠來普陀，方為朝禮乎。當與淨業指南令看。其念佛用工之法
則，文鈔中已具言之。即見<le>光</le>亦不過仍是說此等話，豈單有私相傳授之
秘訣乎。有私相傳授之秘訣，即非佛法，即是魔王外道。彼魔王外道之
徒，動則上千上萬，皆由以私相傳受之秘訣。及欲入其門，先發惡咒之
術。以迷惑愚夫愚婦，同陷於邪知謬見之萬丈深坑，而莫之能出也。哀
哉。凡有信心者，皆令依文鈔念佛，即是隨緣度生也。

<pb n="105"/>
<h2>復蔡契誠居士書五</h2>
去年十月到南京，適值友人魏梅蓀王幼農等，買放生道場地，議甫
成。<le>光</le>即以鄧契一之百元助之。彼等拉<le>光</le>作發起人，令<le>光</le>
作疏，一則募
緣，二則普勸一切人戒殺放生。梅蓀令刻板普遍流佈。有肯發心助緣者，
亦好。不助緣，肯依此疏戒殺放生，吃素念佛，亦好。現在此道場已開
建，名法雲寺，以傚法雲棲念佛放生故名。梅蓀年六十二，前清翰林，
品行端方，民國來不作事，從前年與<le>光</le>認識後，長齋念佛。以現今兵災
匪災天災相繼而作，皆殺業所感。故極力提倡戒殺放生之事，以冀挽回
殺劫耳。法雲寺現已修五間蓮社，旁邊一面三間，且開一大池，二小池，
尚有一大池未開，現已用萬二三千元，其修大殿等，尚待有大慈善大財
力者成就之。今寄疏十本，若肯發心助緣，隨各人力助之。其款匯南京
南門高岡裡交魏梅蓀居士收。彼接到，當寄手據來。其會址在南京羊皮
巷觀音庵。住持名妙蓮，當家名心淨。法雲寺，亦請彼二位做當家住持。
馮夢老年七十餘，即馮夢華，乃梅蓀之師，係探花，現亦家居，專提倡
慈善事業。王幼農，<le>光</le>同鄉，民國作廣東高雷道，後昇閩海道，聞孫文
要獨立，六年夏即告退。龐性存，在陝西作幾處知事，頗厚道慈善。法
雲寺唯以念佛為事。不剃度，不付法，不傳戒，不趕經懺。若施主來寺
中念佛，打念佛七，則允許。此章程皆<le>光</le>所立。梅蓀極欲人戒殺放生。
將雲棲法匯中，凡屬戒殺放生之語句，通匯一冊，名雲棲戒殺放生匯錄，
已刻板矣。<le>光</le>之疏，亦附之於後。當刻出時，普遍流通。汝流通處，亦
宜請以流通。放生疏刻出，山東一友，願登山柬報。<little>（此系梅蓀信中說）</little>
北京一友，願於北京重刻。雲棲戒殺放生匯錄，板存羊皮巷觀音庵，此
處亦是一佛經流通處。

<h2>復蔡契誠居士書六</h2>
前所寄書，諒已收到。今年八月，<le>光</le>到上海，馮夢華諸人，欲於去
年所買之放生念佛道場內，附設一慈幼院。以去年彼等買此地時，適<le>光</le>
到南京，彼等即拉<le>光</le>於中。今年彼等擬立慈幼院，亦拉<le>光</le>於中。
前日寄
捐冊五本來，冀<le>光</le>於山勸捐。<le>光</le>在法雨乃客居，不能提及募緣事
，因寄
之外方友人。今以一本寄汝，祈與楊振仁陳得祿等，同各隨力捐助。並
<pb n="106"/>
於知交之可與語者，亦勸其隨緣樂助。若能成為巨數亦可。否則必須上
百。助好時由廈門直匯上海北成都路廣仁裡一巷廣仁善堂，<little>（此系盛杏蓀
宮保獨辦之善堂、馮夢華乃其會長、故慈幼院籌備處、設在其中也、餘
峙蓮專司帳目會計、堂中人多、即使彼有事、別人皆當代理、決不致誤、）</little>
交餘峙蓮先生收。彼收到時，當即給一收條。捐冊亦須另包同信寄交餘
峙蓮。又須與<le>光</le>一信，以便悉知。<le>光</le>一向不願作事，今被彼諸大
老拉，
亦無可如何，只可隨緣隨分，以為幫助提倡耳。馮夢華，名煦，探花出
身，曾作安徽撫臺，民國概不預政，專辦善舉，年已八十一，而甚強健。
魏梅蓀，名家驊，翰林，民國亦不預政，長齋念佛，法雲寺事，全屬他
料理，年已六十二。葉爾愷，字伯皋，亦翰林，亦隱居念佛。關炯，字
炯之，乃上海會審官，長齋念佛，姚煜，字文敷，海關監督官，亦長齋
念佛。黃慶瀾，字涵之，會稽道尹，亦長齋念佛，王震，字一亭，亦長
齋念佛。上海慈善事，無不幫忙。此等皆欲人心世道有所挽回，故孜孜
矻矻為之，盡心於義舉也。

<h2>復蔡契誠居士書七</h2>
接手書，知近來境遇及流通，皆悉不嘉。前信以汝系流通，故令汝
請文鈔，既不能流通，則不必請。<le>光</le>豈強汝為之乎。嘉言錄，上次所印，
錯訛甚多，此次當的確矣。然尚未排，以須彌陀經白話注排畢，方排耳。
白話注，先系大字。以要者甚多，無力大流通，故另排如文鈔式，庶省
費耳。此系一弟子黃涵之所著，即作初機淨業指南之黃慶瀾耳。<le>光</le>印者
已無，此次尚未出書，出當為汝寄來，勿念。此二種，皆先印一萬本，
打四付紙板，以期普利一切耳。汝但熟讀文鈔，勉行世善，兼修淨業，
是為真佛弟子。若或不守規範，吃喝嫖賭，及作種種陰謀如某某者。則
生為天地間之罪人，死為閻羅王之獄鬼。不但孤負佛恩，並父母生育之
恩亦孤負之。所謂虛生浪死，於世無益，於己有損，可不哀哉。果能依
教奉行，則生入聖賢之域，歿歸極樂之邦，其為樂也，莫能喻焉。汝既
以我為師，我不能不為詳示利害得失，以盡我之天職本分也。祈慧察是
幸。

<pb n="107"/>
<h2>復蔡契誠居士書八</h2>
念經不能記，但志誠念佛。有暇，則志誠禮拜。久久業障消除，則
心識明瞭。不但能記，且易領會也。汝事務多，無暇看。且看文鈔及淨
土宗經書。不必遍看他宗經書也。志誠懇切念佛，乃了生死第一徑路，
不可不認真。此刻所出之文鈔，年內不能請以流通。以印六百部施送，
一時印不出。藏經院尚未定價，明年春夏間請，則可耳。然商務印書館，
已另排將半，今年不出書，明年二月定可出書，宜流通此書。此書比木
刻尚多六七十篇。其字與行法寬容，與前印同。而每行加高五字，每頁
推出兩行，仍作兩本。每本有一百五六十張，大約一元可請兩部。若欲
流通，當多請此書，則省錢而易於郵寄矣。如某氏者，乃魔王乘願而來，
破滅佛法者。彼既破斥一切各宗及各經論，不問而知其為魔王惡賊。入
我法中，破壞我法，何必懷疑。既云懷疑，當知心中尚謂彼惡賊所說者
或不錯，而可依從以修持耳。其人之知見，已經下劣不堪。譬如惡賦持
刀揭旗，云保護地方。彼尚前請懇祈，冀其從茲以後，得所依靠。而不
知其入我之室，操我之戈，以逼逐我棄家走出。否則即見殺害也。某氏
之為人，乃欲作天下古今第一高人，所以其言如此。令不重實行，專事
口說之徒蟻附蠅趨。足見今之學佛者，絕少正知見。使有正知見，若此
人者，尚不肯用目相視，況肯依之學乎。其人之貪之瞋之癡，可謂世無
其二。稍有知見者，無不視為惡魔。吾徒某某，在彼處住三年，彼尚念
佛，初去某氏極力呵斥不許。彼極力抵抗反詰，某氐不奈彼何，任彼念
不問。其處所供的佛菩薩，皆屬某宗者。而且成年不燒一炷香，成年不
行一次禮。看經同看戲本，了不恭敬。古人所著，與己不合，則直云放
屁。而且貪心無厭，以刻全藏因緣，遍募瞎眼信心人錢財。如此種人，
當被雷打。雷既不打，是佛法當被彼滅矣。奈何奈何。

<h2>復蔡契誠居士書九</h2>
所謂學佛者，必須要敦篤倫常，恪盡己分，諸惡莫作，眾善奉行。
再加以信願念佛，求生西方。戒殺護生，普度一切。如是之人，是為善
人。是善學佛，乃為真佛弟子。若某某君者，忤逆不孝，居心險惡，貌
雖學佛，心與佛悖。是人生若不遭橫禍，死亦必定墮落。何須提及。至
<pb n="108"/>
於念佛實驗，豈不能折伏科學者之讒口。汝何不看淨土聖賢錄，是諸人
之臨終實驗，何不許人談。而今之談佛者，又何必捨此種實驗，而徒嘆
束手。真是懷抱夜明珠，徒自恨黑暗。可不哀哉。去年觀音頌，募有八
萬部，以汝久無音信，恐打退鼓，故亦不令汝任。增廣文鈔，已印出，
尚未釘妥。<little>（上海排工、另出六百元、每部尚須八角、用現成紙板鑄鉛板、
每部五角、上海多一千二百元、<le>光</le>定於一萬二千部書中、通作六角、則
請者與<le>光</le>皆不吃虧矣、排工紙板、另出七十五元、每本尚須一角一分、
杭州每本八分、上海印五千、杭州印三萬、）</little>八月上海印二千部，已送完。
杭州印一萬部，除交任者外，尚有三數千結緣。以故令寄廈門王拯邦卅
包，壽康寶鑒四包，令分與汝等，大約月內外則可寄來。汝若要請以流
通，每部六角，郵費另出。若要多少，當函知。又有印光法師嘉言錄，
彌陀經白話注，<little>（此二種皆一本、大約一角五六分、以尚未排完頁數、不
知實數、）</little>皆於年內外出書。嘉言錄乃摘錄文鈔中要義，分門別類，另輯
成書，為捷要之觀覽。彌陀經白話注，乃黃涵之所著，頗明白，利初機。
二種各打四付紙板，以祈普及耳。

<h2>復蔡契誠居士書十</h2>
<le>光</le>四月廿六日由揚州回申，見所寄桂圓及香，謝謝。觀音大士頌稿
雖寄來，尚須詳校，方可付排，恐今年不能出書。慈幼院冊，隨緣以辦，
能多亦好，少亦無礙。若不能助，空冊寄回，亦無所礙。<le>光</le>於一切事皆
任緣。斷不以多少有無，起分別計度心也。真達師令附筆問好。尤惜陰
居士尚未動身，不久當南去，所住地址尚未定，待彼為<le>光</le>開出時，當為
寄來。當此天災人禍，相繼降作，宜發誠心念佛，以祈覆庇，庶不負此
好時光。否則如入大海，既無導師，又無指南。欲不沈溺，何可得乎。

<h2>復顧德穀居士書</h2>
書孔子以格物致知，為誠意正心之本。程朱誤認物字，為天下事物
之物。不知此物字，乃指當人心中不合理之私欲而言，非外物也。以心
有不合理之私欲，則其知見便不正，而是是非非均失其當。如人愛妻愛
子，其妻子再不好，他總覺得好。以正知為私欲障蔽，而成偏邪。若格
<pb n="109"/>
去此愛。則此妻與子之不好，自然悉知悉見矣。格物致知，方能誠意正
心。雖一字不識之人，亦做得到。若如程朱，以推極吾之知識，窮盡天
下事物之理，為格物者。乃致知為格物之本，而世之能格物者鮮矣。勿
道平常人做不到，雖聖人也做不到。既無由格物，誠意正心從何而得。
故程朱平常，隻言正心誠意，不言致知格物。乃以根本為枝末，以枝末
為根本。倒行逆施聖人治心治身治家治國平天下之法。致世界之亂，無
由解決。為國家者，果能心無不合理之私欲，則互相殘殺之根已無。又
何由互相殘殺，了無止期也。<le>光</le>說此話，不知汝為然否，如猶不能了了，
且請至誠念佛，後來當不以<le>光</le>言為錯謬也。瘧疾將行，<le>光</le>前之治
法，治
無不愈。現一弟子夢一老人，令書瘧疾調理丸五字於白紙條，於未發一
點鐘前，焚於開水中，服之即愈。以免無知之人，遺棄字紙，亦極靈。
宜與一切人說之。

<h2>復金振卿居士書</h2>
人之入道，各有時節因緣。既因文鈔而知佛法，從事修持，即是皈
依。不必又復行皈依禮，方為皈依。不行皈依禮，不名皈依也。但願汝
能依到底不中變，即真皈依。又何須每日頂禮於不慧也。果以禮不慧之
禮以禮佛，則彼此均得巨益矣。錫箔一事，雖非出佛經，其來源甚遠。
古農雖不知來源，所說本於天理人情。何得又自作聰明，不以為是。<le>光</le>
昔看法苑珠林，忘其在某卷，有二三頁說錫箔<little>（此即金銀）</little>及焚化衣物
<little>（此即布帛）</little>等事。其文乃唐中書令岑文本，記其師與一鬼官相問答等
事。其人彷佛是睦仁茜，初不信佛及與鬼神。後由與此鬼官相契，遂相
信。並令岑文本為之設食，遍供彼及諸隨從。睦問冥間與陽間，何物可
相通，彼云金銀布帛可通。然真者不如假者，即令以錫箔貼於紙上，及
以紙作綢緞等，便可作金及衣服用。此十餘年前看者，今不記其在何卷
何篇，汝倘詳看，當可見之。其時在隋之初，以此時岑文本尚在讀書，
至唐則為中書令矣。汝之性情，過於自是。古農所說，雖未知其出處，
然於天理人情，頗相符合。汝尚不以為然，便欲全國之人廢除此事。倘
真提倡，或受鬼擊。世有愚人，不知以物表心，專以多燒為事，亦不可。
當以法力心力加持，令其變少成多，以遍施自己宗親與一切孤魂則可。
<pb n="110"/>
若供佛菩薩，則非所宜。佛菩薩豈無所受用，尚需世人之供養乎。但世
人若不以飲食香華等表其誠心，則將無以作感佛菩薩之誠。愚人無知，
縱用此以供佛，於一念誠心上論，亦有功德。喻如小兒供佛以沙，<little>（阿育
王前身事）</little>尚得鐵輪王報。若愚人不知求生西方，用許多金錢，買錫箔
燒之寄庫，實則癡心妄想。俗人以自私自利之心，欲作永遠做鬼之計，
恰逢不問是非，只期有佛事得經資之俗僧，便隨彼意行之，故破地獄，
破血湖，還壽生者，實繁有徒。然君子思不出其位，但可以此理自守，
及為明理之人陳說。若執固不化之人，亦不得攻擊。以致招人怨恨，則
於己於人於法，皆無利益也。汝果真欲皈依，當以吾言為準。否則縱親
來皈依，亦是有名無實。有何師弟之誼，與皈依之益乎。祈慧察。<le>光</le>老
矣，<little>（今已七十有一矣）</little>精神不給，不得常來信。<little>（民十九六月初四日）</little>


<h2>復邵慧圓居士書一</h2>
手書備悉。昨明道師往申，令匯汝一百六十元，以了汝事。汝雖與
<le>光</le>相識多年，究不知<le>光</le>為何如人，今故不得不與汝略說之。<le>光</le>
乃犯二絕
之苦惱子。二絕者，在家為人子絕嗣，出家為人徒亦絕嗣，此二絕也。
言苦惱者，<le>光</le>本生處諸讀書人，畢生不聞佛名，而只知韓歐程朱闢佛之
說。群盲奉為圭臬，<le>光</le>更狂妄過彼百倍。幸十餘歲厭厭多病，後方知前
人所說，不足為法。<little>（<le>光</le>未從師、始終由兄教之、）</little>先數年，
吾兄在長安，
不得其便。光緒七年吾兄在家，<le>光</le>在長安，<little>（家去長安、四百二十里、）</little>

遂於南五臺山出家。先師意<le>光</le>總有蓄積，云出家則可，衣服須自備，只
與<le>光</le>一件大衫，一雙鞋。不過住房吃飯，不要錢耳。<little>（此地苦寒、燒飯種
種皆親任、）</little>後未三月，吾兄來找，必欲令回家辭母，再來修行則可。<le>光</le>
知其是騙，然義不容不歸。一路所說，通是假話，吾母倒也無可無不可。
次日兄謂<le>光</le>曰，誰教汝出家，汝便可自己出家乎。從今放下，否則定行
痛責。<le>光</le>只好騙他，遂在家住八十餘日，不得機會。一日吾大兄往探親，
吾二哥在場中曬穀，須看守，恐遭雞踐，知機會到了。學堂佔一觀音課
雲，高明居祿位，籠鳥得逃生。遂？其僧衫，<little>（先是吾兄欲改其衫、<le>光</le>謂
此萬不可改、彼若派人來、以原物還他、則無事、否則恐要涉訟、則受
累不小、故得存之、）</little>並二百錢而去。至吾師處，猶恐吾兄再來，不敢
<pb n="111"/>
住，一宿即去。吾師祗送一元洋錢、時陝西人尚未見過。錢店不要，首
飾店作銀子換八百文，此<le>光</le>得之於師者。至湖北蓮花寺，討一最苦之行
單。<little>（打煤炭、燒四十多人之開水、日夜不斷、水須自挑、煤渣亦須自挑
出、以尚未受戒、能令住、已算慈悲了、）</little>次年四月副寺回去，庫頭有
病，和尚見<le>光</le>誠實，令照應庫房。銀錢帳算，和尚自了。<le>光</le>初出
家，見
楊岐燈盞明千古，寶壽生薑辣萬年之對，並沙彌律，言盜用常住財物之
報，心甚凜凜。凡整理糖食，手有粘及氣味者，均不敢用口舌餂食，但
以紙揩而已。楊岐燈盞者，楊岐方會禪師，在石霜圓會下作監院，夜間
看經，自己另買油，不將常住油私用。寶壽生薑者，洞山自寶禪師，<little>（寶
壽乃其別號）</little>在五祖師戒禪師會下作監院，五祖戒有寒病，當用生薑紅
糖熬膏，以備常服。侍者往庫房求此二物，監院曰，常住公物，何可私
用，拿錢來買。戒禪師即令持錢去買，且深契其人。後洞山住持缺人，
有求戒禪師舉所知者，戒云賣生薑漢可以。禪林寶訓卷中，五十四五兩
頁，有雪峰東山慧空禪師，答餘纔茂進京會試，求腳夫力書，大意謂。
我雖為住持，仍是一個窮禪和。此腳夫為出於常住，為出於空。出於常
住，即為偷盜常住。出於空，則空一無所有。況閣下進京求功名，不宜
於三寶中求，以致彼此獲罪。即他寺有取者，亦應謝而莫取，方為前程
之福耳。近世俗僧多多以錢財用之於結交徒眾俗家。<le>光</le>一生不願結交，
不收徒弟，不住持寺廟。自光緒十九年到普陀，作一吃飯之閑僧。<little>（三
十餘年、未任一職、只隨眾吃一飯、）</little><rubynote t="印光"/>二字，絕不書之於為人代勞
之紙。故二十餘年很安樂。後因高鶴年給去數篇零稿，登佛學叢報，尚
不用<rubynote t="印光"/>之名。至民三五年後，被徐蔚如周孟由打聽著，遂私為徵搜，
於京排印文鈔。<little>（民國七年）</little>從此日見函札，直是專為人忙矣。遂至有
謬聽人言，求皈依者，亦不過隨從彼之信心而已。富者<le>光</le>亦不求彼出功
德。貧者<le>光</le>又何能大為周濟乎。光緒十二年進京，吾師亦無一文見賜。
後以道業無進，故不敢奉書。至十七年圓寂，而諸師兄弟各行其志。故
四十年來，於所出家之同門，無一字之信，與一文錢之物見寄。至於吾
家，則光緒十八年有同鄉由京回家，敬奉一函，仰彼親身送去。否則無
法可寄，此時未有郵局，而且不在大路。<little>（今雖有郵局、若無人承轉、
亦無法可寄、）</little>次年來南，消息全不能通。至民十三年一外甥聞人言，
<pb n="112"/>
遂來山相訪，始知家門已絕，而本家孫過繼。<little>（此事在<le>光</le>為幸、以後來
無喪先人之德者、即有過繼者、亦非吾父母之子孫也、）</little>以故亦不與彼
信。以民國來陝災最重。若與彼信，彼若來南，則將何以處。無地可安
頓，令彼回去，須數十元，彼之來去，了無所益，豈非反害於彼。故前
年為郃陽賑災，只匯交縣，不敢言及吾鄉。<little>（吾村距縣四十多裡、）</little>若言
及，則害死許多人矣。今春真達師因朱子橋<little>（近二三年、專辦陝振、）</little>
來申，與三四居士湊一千元，祈子橋特派往振吾本村。西村亦不在內，
然數百家，千元亦無甚大益。由此即有欲來南者，一商人系吾宗外甥，
與<le>光</le>函云：「有某某欲來南相訪者，作何回答。<le>光</le>謂汝若能照應
，令其得
好事，則甚好。否則極陳來去之苦，並無益有損之害，庶不致於害死彼
等也。此事真師一番好意，並未細想所以，兼又不與<le>光</le>說。及<le>光</le>
知，事
已成矣，無可挽回。聞數十年前，湖南一大封翁做壽，預宣每人給錢四
百。時在冬閑之際，鄉人有數十里來領此錢者。彼管理者不善設法，人
聚幾萬，慢慢一個一個散。其在後者，以餓極拚命向前擠，因擠而死
者二百餘人。尚有受傷者，不知凡幾。府縣親自鎮壓不許動，死者每人
給二十四元，棺材一隻，領屍而去。老封翁見大家通驚惶錯愕，問知即
嘆一口氣而死。不幾日其子京官死於京中。是以無論何事，先須防其流
弊。<le>光</le>豈無心於吾家吾村乎，以力不能及，故以不開端為有益無損也。
靈巖先只上十人，大家以姚某之病，遂方便彼住於其中，此事豈可為例。
彼寺年歲好，所收租金不上千。不好，則又要減，此外一無進款。近
三年因有皈依徒，知靈巖系真辦道。每有托其打念佛七者，稍為津貼，
故住二三十人。然<le>光</le>絕不於靈巖有所求。靈巖寺諸師，每有供其父母牌
位於念佛堂者。報國代<le>光</le>校書之德森師，並其友瞭然師，<little>（現亦在報國）</little>

均以孝思，各供其親之牌位於靈巖。<le>光</le>則絕不言及此事。<le>光</le>若言
及，彼
固歡喜之至。以<le>光</le>有此舉，即涉有攘功及自私之跡。況素未見面，只汝
一信而皈依，即可在此養老乎。如此即凡皈依之苦人，皆求<le>光</le>養老。<le>光</le>

手中若能出金錢穀米，則亦非不願。惜無此道力，何能行此大慈悲事乎。
昔福建黃慧峰，每以詩相寄，稍有薄信，<le>光</le>為寄各書，彼復求皈依，<little>（與
<le>光</le>年歲相等）</little>後又要出家，<le>光</le>極陳在家修行
之益。披自詡為發菩提心，
實則求清閑，為兒孫減養老費也。且其言決裂之極。<le>光</le>曰我在人家寺裡
<pb n="113"/>
住三十年，一身已覺多矣。況汝又來依我出家，汝決定要來，汝來我即
下山。何以故，我自顧尚不暇，何能顧汝乎。從此永不來信矣。可知前
之道心，是為子孫求利之心，非真有道心也。汝人頗聰明，然亦有不以
己心度他人之心之蔽。在己分則知其艱難，在人分則謂其容易。不知<le>光</le>
比汝尚為苦惱，以後祈汝自量己力以做事。若再令<le>光</le>代出錢財，則萬難
如命以償。何以故，<le>光</le>不止識汝一人，亦不止汝一人有求於<le>光</le>也
。倘止
汝一人，數年來用三五百元，亦不甚要緊。又有此處災振，彼處善舉，
又將何以應之。即如印書一事，亦不能任意令寄。彼原有章程，想已看
過。若隨人意要者即寄，雖有數十萬家當，亦辦不到。況大家湊錢支持
乎。如要當按照本發請，此則可以滿願。如謂有益於人，即當如我所要
為寄，則此社當即關閉矣。普陀志，從前系請一不知佛法，不信佛者所
修。而且為<le>光</le>亦作一傳以附之，<le>光</le>極斥其非。後以一二事彼不依
<le>光</le>，<le>光</le>
遂完全辭之不過問。及彼修好。交與法雨退居。放大半年，纔求<le>光</le>鑒訂。
<le>光</le>以無暇，故遲幾年。故此書絕無<le>光</le>之名字，以彼所錄<le>光</le>
之書併名者，
通去之不存。其請人寫，排板刷印，不派普陀一文。山中請書者，接紙
工價每部六角。共印三千部，除任者一千多部外，只存千多部，<le>光</le>尚須
送人。汝令寄數包來代送，其心甚好，但亦是未知其難。祈以後常存施
諸己而不願，亦勿施於人。凡事以己之心度人之心，以人之心度己之心，
則汝後來決定會做到光明輝耀，人神咸悅地位矣。不知此苦口之藥，以
為然否，祈慧察。又教誨淺說之板，萬不可存弘化社。以此事不定一年
兩年即關閉。無基金，無定款，時局不好，人不相助，則不關何能支持
乎。佛學書局交通寬，營業性質，能持久。交彼則於彼於汝均為有益也。

<h2>復邵慧圓居士書二</h2>
教誨淺說，稍一翻閱，其文理意致，悉皆甚好。唯末後有著作權四
字，<le>光</le>不解其意。及每部實價大洋一圓二角，亦不詳知。竊以吾徒以聖
賢己立立人之心，行佛菩薩自利利他之事，著為此書，以喚醒愚蒙。又
蒙法部准許，各省監獄一律購用。而不許人翻刻印行，不但令為公之人，
心生痛息，誠恐監犯見之，亦以汝為說真方子賣假藥者。何以故，以利
人之事，為自利之據。是道也，而退為藝矣。<le>光</le>嘗謂造味精及素肥皂者，
<pb n="114"/>
為藝也，而進乎道。不意吾徒抱如是之大志，反出於彼二者之下。為聖
賢佛菩薩負人乎，為人負聖賢佛菩薩乎。如不以<le>光</le>言為非，祈速改之。
又為發表文以自訟。如不以為然，請以後縱有談敘，勿用假名之師徒字
樣。則<le>光</le>固不願多乾人事也。<little>（十月二十三日）</little>

<h2>復邵慧圓居士書三</h2>
小學韻語，乃依據小學而作。小兒讀之，可知儒禮之大要。其得益，
校不如感應篇直講之寬廣深遠也。此書十八年為校其字句，標其節段。
毀佛之處，尚未改，因生病置之。次年到蘇，即另排統紀增修本，普陀
山誌及各書，遂忘其事。祈以感應篇教子孫，終身誦之，勝於小學韻語
多矣。巧談昨晚方寄來，於世道人心頗有益。但<le>光</le>所印各書，需款甚巨，
<little>（<le>光</le>一向不募緣、有信心者送來則收、其餘皆<le>光</le>
之香敬耳、）</little>無力兼顧。
此書雅俗同觀，愁無人助印。現忙極，直是無常要來，迫不及待。此序
待稍暇，當勉為作。以後無論何人何事，概不許介紹筆墨事。以三山誌，
迫切不及待故也。

<h2>復邵慧圓居士書四</h2>
手書備悉。曾丁彭三人法名，隨函寄來。歐陽如三，前袁福球函中，
已為寄出矣。教誨淺說之款，<le>光</le>實難為臂助。報國一文無出，年需一千
五六百圓。<le>光</le>一向不向人募，亦甚困難。彼各監催要，急如星火，豈通
要汝送他看。要人白送，何可急如星火之催。祈向上海慈善家商量。<le>光</le>
前年各處及陝振之捐，已是無力支持，以故隱居。倘同有基業者，則當
為設法。而<le>光</le>以一介孤僧，而且素抱不向人募緣之願，故無由為之設法
也。

<h2>復邵慧圓居士書五</h2>
手書備悉。孫君之病，令念南無觀世音菩薩。向太平寺德森法師討
大悲米沖服，果至誠，必可即愈。吳澤南之母將終，往太平寺請僧助念，
德師贈大悲米。至家則舌僵不能說話，急沖水向舌點之，則會說話。隨
眾念佛，臨去大聲念三聲，遂逝。此米乃以大悲咒加持上萬遍者。二法
<pb n="115"/>
名另紙書之，以一函遍復為開示。<little>（此為最周到之開示）</little>小學人譜二書，
乃屬勸世善書。小學有幾處闢佛。世間之嘉言懿行，人悉不注意，闢佛
之語，則個個欲作名教功臣，而全身頂戴。人譜上卷，借佛法以釋太極
圖。闢佛之文，上下卷均有，上卷為甚。其序先引袁了凡學佛得大感應，
後隨駁云：「了凡乃正人君子，豈被異端所惑，可知此事乃其徒捏造者。
此種話，出於講正心誠意者，誓欲舉世之人，咸認無有三世因果六道輪
回之事理，其心方快。釀成目下人人自危無處投奔之世道，皆此種知見
所發起也。小學韻語，<le>光</le>曾列科段。繼思此系嘉餚中密下砒霜，不可令
人嘗試。嘗之必中其毒。吾人不能有益於人，決不敢因欲利人而反害人
也。

<h2>復鄔崇音居士書</h2>
前三日接到歧路指歸二本，見後附之徽章，頗不謂然。民國二年北
京法源寺道階法師做佛誕紀念會，以釋迦佛像為徽章，<le>光</le>絕不知其事。
事後道階來普陀，送<le>光</le>一徽章，<le>光</le>痛斥其褻瀆。至十二年仍復如
是。上
海亦仿而行之，今居士亦仿而行之。作俑之罪，始於道階。道階尚能講
經，而於恭敬尊重，完全不講，亦可嘆也。彼會中所來之一切人員，各
須身佩一徽章。若佩之拜佛，亦不合宜。佩之拜人，則彼此折福。然
現在由道階提倡，已成通規。<le>光</le>亦知此事不易收拾，然以居士過愛，不
能不為一說耳。放生一事，即上海一處亦辦不了，何可大張全國之名。
全國人民通在水深火熱中，無法可救，而況全國放生會乎。<le>光</le>以勸人吃
素，為真放生。大場以前之生，一住兵，則通為兵作食料。以後永無戰
爭則可，否則又是為兵儲蓄食料耳。居士護生熱心，可謂第一。然須詳
審情理，方可得其實益。諦閑法師慕慈雲懺主之名，祈盧子嘉以西湖為
放生池，大家都去放生。壞人偷捕，政府屢次要賣，諸居士幾次贖，用
數千元，猶令遷之他處。此之殷鑒尚不知，而徒張闊大之名乎。<little>（乙亥
五月十五日）</little>

<h2>復張覺明女居士書一</h2>
所言以文字書畫音樂，接引初機，入佛法海，乃菩薩大願。然須自
<pb n="116"/>
審有不隨境緣所轉之定力，則於己於人，均有大益。否則一味向外事上
用心，恐於了生死一著子，弄得難以成就也。學佛之人，必須要敦倫盡
分，閑邪存誠，諸惡莫作，眾善奉行，方為真佛弟子。淨土五經，須於
前後兩序注意。自知淨土法門之廣大微妙。庶不被他宗知識所搖惑。所
言做夢，乃汝誠心所現。非<le>光</le>能為人現身於夢中也。<le>光</le>博地凡夫
，然每
有言夢見，或有訓飭者。此皆由彼之誠心，感觀世音菩薩應機為現。正
所謂應以何身得度者，即現何身而為說法。菩薩尚現山河，大地，樓臺，
殿閣，橋梁，道路，什物，器具，況人乎哉。<le>光</le>目無病相，祈慧察。<little>（民
二十五七月初五）</little>

<h2>復張覺明女居士書二</h2>
來書備悉。今令弘化社寄半身像四張，畫像四張。此畫像下有一封
長信，頗與初發心者有關係。畫此相之人，乃無錫人，素不相識，畫而
交於皈依弟子，彼遂並長信而照之，送弘化社若干張。

<h2>復張覺明女居士書三</h2>
所言相片，與所夢相同者，此中大有深義，切不可以己意妄認。<le>光</le>
業力凡夫，豈能於夢中現相。蓋以汝之誠心，感觀世音菩薩為汝現作<le>光</le>
之形相，令汝生正信心。所謂應以何身得度者，即現何身而為說法。橋
梁，道路，樓臺，殿閣，山水，草木，無一不現。當知神通妙用，在乎
能現之人，不在乎所現之境。汝認奴為主，不免以凡濫聖。俾<le>光</le>與汝同
獲莫大之罪過，孤負大士為汝現象之心矣。千萬不可繪，亦不可紀。免
得好做假招子者，照樣仿行。此種夢事，每每有之。蓋以佛門無人，菩
薩欲令增長信心，故以木雕泥塑之相，作神通妙用之相。以發起正信，
而不令退失。深長思之，菩薩之慈悲引導，無微不至矣。<little>（民二十五八
月十八）</little>

<h2>復張覺明女居士書四</h2>
至於畫全身立相，也無關緊要。但不可以凡濫聖，妄為推尊。庶後
來之人，不至疑為僭越。又不至妄生傚法也。<little>（民二十五九月初八）</little>
<pb n="117"/>

<h2>復張覺明女居士書五</h2>
<le>光</le>本一土木形骸，被汝裝飾得金碧輝煌矣。雖可暫悅眾目，實則常
愧我心也。<little>（民廿五）</little>

<h2>復張覺明女居士書六</h2>
前書來時，適趕筆削護國法會開示錄，末暇作覆。佛像<le>光</le>相均好。
前日令將三聖像及<le>光</le>相，各照二十張，云須每張大洋二角，今又寄十張。
<le>光</le>相旁加聯，文意均好。當為寄之遠方<little>（寄吾家鄉）</little>不易得處
云。

<h2>復張覺明女居士書七</h2>
昨接手書，備悉一切。畫像之事，係靈巖當家，擬畫蓮宗十二祖師
之像，令<le>光</le>各作一六句贊，以備遇歸西日上供之用。又各作七言八句頌，
擬書於像上。<le>光</le>以律詩太拘，妄效古體塞其責。彼本擬請居士畫一二幅。
<le>光</le>謂彼逃難寄居人家，恐不能畫。若能畫者，宜令一手畫之，方無體格
不一之弊。今閱復書，當即作罷，隨當家請何人畫。此事在<le>光</le>本意，亦
不甚贊成。何以故，南方潮濕，不十餘年，又須另裱。此之費用，為數
不少。若供牌位，一二百年亦仍完好。以彼事事要好，尚不惜屢屢求人
也。在莊嚴道場，則似乎有益。當此局勢，亦或致招禍。事事考究，殊
非所宜。祈將此事置諸度外，一心念佛，以期實益。祈將二象掛號寄來。
<little>（已卯二月十二日，）</little>

<h2>復張覺明女居士書八</h2>
徐老太由香灰水，危病回機，亦其家眷之誠心所感。何德牧之喜談
詩，而不注重念佛，乃業力所感，故不知輕重。如小兒，與以銅錢則喜，
與以摩尼寶珠則不受。乞丐為騙錢，肯念佛，也種莫大的善根。光緒十
八年，<le>光</le>在北京阜城門外圓廣寺住。一日，與一僧在西直外，向圓廣寺
走。一十五六歲乞兒，不見有飢餓相，跟著要錢。<le>光</le>云念一句佛，與汝
一錢，不念。<le>光</le>云念十句佛，與汝十錢，還不念。<le>光</le>將錢袋取出
來令看，
約有四百多錢，為彼說，汝念一句，與汝一錢，儘管念，我盡此一袋
<pb n="118"/>
錢給完為止，還不念。遂哭起來，因丟一文錢而去。此乞兒太無善根，
為騙錢，也不肯念。乞兒果發善心念，則得大利益。即為騙錢念佛，也
種大善根。<le>光</le>從前不持大悲咒，民二十一年在報國關房，西華橋巷吳恆
蓀之母，病勢危急，恆蓀在北京，急打電令歸。其妻令人到報國求<le>光</le>咒
杯大悲水，<le>光</le>即念三遍，令持去，服之即回機，無危險相。恐恆蓀著急，
急打電，云病已莫要緊了，恆蓀遂未歸。其小兒九歲，生未兩月，遍身
生小瘡，春則更厲害，經年不斷，醫亦無效，因求大悲水服之即愈。因
是每有人求，日日總念幾遍。後求者多，即用大器盛。前年避難到靈巖，
當家言大悲水還要持。<le>光</le>謂現無瓶可買，且無買瓶費，當以米代之。香
灰，則前在報國亦備，以遠道水不能寄，灰則一切無礙。若當地則不用
灰。無錫秦效魯三種病，醫不好，以大悲水吃擦得好，遂歸依。治瘧疾
方，並無秘訣，凡識字人均可依方而寫。無錫一當兵的壞人，曾在袁總
統下當親兵，遂習成壞性。吃喝賭冶游全來，煙癮甚大。將及餓飯，眼
已看不見，年已五十七八。其兄死，秦效魯去吊，見其苦況，極力勸誡。
其煙酒肉，即日盡斷。日常念佛，眼遂好。居然成一善人，提倡念佛。
鄉人不敢與往還。後瘧疾大發，彼一一為治，通好，從此鄉人皆相依從。
四月間曾帶十餘人來皈依，居然一老修行居士。此人姓華，名貴千，已
六十四五矣。若此人者，可謂勇於改惡遷善矣。今為寄香灰一包，以便
自他需用。又寄學生修養德目五本，用示小人。喪祭須知二本，以汝舅
姑及何德牧之母，並徐老太，皆年老，得此亦可以隨緣開導。令其勿以
隨順俗習，以為父母親朋加罪過也。現今古禮廢棄，喪中用酒肉，唱堂
戲，真是不成事體。聞一商人某，其母死大殮時，大孝子與來客飲酒嘩
拳以為樂，其心已死。使稍有天良，決不如此，誠可謂實行獸化。然兔
死狐悲，彼反不如異類矣

<h2>復張覺明女居士書九</h2>
十五一函接到，知徐老太病，已大有起色。凡臨終人，神識昏亂。
若服大悲水，或香灰水，大悲米水，均可神識清明。若又有人助念，決
定念佛而逝。一二年來，已有三人如是者。於十七日與汝一包香灰，連
皮及藥方重四兩，作八封信寄，想已接到。念佛一事，約現生得利益，
<pb n="119"/>
必須要至誠懇切常念。若種善根，雖戲頑而念一句，亦於後世定有因此
善根而發起修持者。故古人大建塔廟，欲一切人見之而種善根。此一句
佛，在八識田中永久不滅。佛在世時，一老人欲投佛出家，五百聖眾，
觀其八萬劫來，毫無善根，拒而不納。其人在祗園外號哭，佛令召來與
之說法，即證道果。五百聖眾，莫明其妙，問佛。佛言，此人於無量劫
前，因虎逼上樹，念一句南無佛，遇我得道。非汝等聲聞道眼所能見也。
是知肯念佛固好，不肯念，為彼說，彼聽得佛號，亦種善根。聽久亦有
大功德。無錫近來念佛者甚多，一人會做素菜，凡打佛七，皆叫他做菜，
彼日日聽念佛聲。後其子將死，即曰，我要死了，然不能到好處去，你
把你的佛與我，我就到好處去了。其父云：「我不念佛，那有佛。其子曰，
你佛多的狠。你只要說一聲，我就好去了。其人曰，那隨你要多少，努
多少，其子即死。自謂索不念佛，何以有佛。明白人謂，汝做萊時所住
之屋，近念佛處，日日常聽大家念佛，故亦有大功德。此系無心聽者。
若留心聽，功德更大。念經則無有重文，不能句句聽得明白。即留心聽，
亦難清楚。況無心乎。可知念佛之功德殊勝。

<h2>與張覺明女居士書十</h2>
昨日將欲以信件付郵，靈巖當家來言，蓮宗十二祖像，祈張居士畫
幾軸，不知有工夫否。若心緒紛煩，不能操筆，亦無礙。若尚能運從前
之妙筆，先畫一軸，掛號寄來，再為斟酌其規則。其第二三等，即可
照樣用四尺宣紙，上書八句七言古體詩頌。前標祖師名，後標年時，另
紙書，裱於上。頌名師名，均書於像下傍之下。庶不致招以凡夫之名，
加於祖像之上之過。紙祈居士代買，以免寄時疊折。十二祖，即世稱蓮
宗九祖，於八祖蓮池大師下，加蕅益為九祖，截流為十祖，以思齊賢九
祖為十一祖，下又添徹悟禪師為十二祖。佛祖道影后，附九祖像。唯澫
益截流二師無像。<little>（今皆有矣）</little>徹悟則有紅螺照像。竊以古代之像，皆
後人意想畫之。其諸祖理宜無須，惟善導乃長鬚長髮。此恐意想，未見
有提及留鬚髮事。亦有短短之須者。惟徹悟之須，清秀而長。若以佛制
論，似乎不用須好。若依世諦，則亦無妨。唯善導之長鬚發，為可疑耳。
此且從緩，待後再定。祈慧察示復為荷。<little>（己卯正月）</little>
<pb n="120"/>

<h2>復張覺明女居士書十一</h2>
今寄初祖半身像一張。徹悟禪師全身坐像一張。十二祖皆依徹悟像
為標準。但依其坐位而已。不必通皆搭衣也。徹悟之衣環太低，須向上
二三分，方好。至於像傍所畫之莊嚴，不必過繁，愈簡愈好，通歸一致。
此像一出，或能照以傳佈。<le>光</le>作之贊，不必書。以諸祖均有七言八句頌，
題於像紙之上，如世所常行法。祈費心先畫此二像寄來一看，再為定度。
如肯全畫，亦好。然此不須著急，即經數月，亦無妨礙。如不能全畫，
或二三張亦可。當以汝畫之格式，再求能畫者畫之。<little>（己卯正月二十六
日）</little>

<h2>龔宗元居士書一</h2>
吾人從往劫來，固有種善根之時。但以未遇仗佛力即生了脫之法門，
故致仍然在六道輪迴中，不能自出也。汝之幼時，隨母信佛，乃是天性。
及後飽服韓歐之毒，則其惡習也。至於夢中所見之境，亦屬宿世善根所
致。而迷之至深，故致一時尚難立即回頭也。此之關係，極險極險。若
不自振，則長此迷昧，恐連佛名亦莫由聞矣。今既知之，當為努力。又
淨土法門，與其他法門各別。他種法門，皆仗自力。唯此法門，全仗佛
力。南方宗門頗多，切不可參入宗門，圖得禪淨雙修之嘉名。宗門總以
看念佛的是誰，為開悟之一著。而絕不講信願求生。勿道不悟，即看到
念佛的本來人的面目，只算得是悟。去了生死，尚大遠在。若不到業盡
情空地位，決定不能仗自力了生死。又不注重信願，求生西方，則與佛
相背，不能仗佛力了生死。以故念佛人帶著宗門氣息，則得利益處少，
失利益處多也。教則更為難以得力。而密宗語氣甚大，危險之極。汝且
專注於信願念佛一門。而輔之以敦倫儘分，閑邪存誠，諸惡莫作，眾善
奉行。以此自行，復以化他。則可決定往生矣。又凡居心動念行事，須
以真實不虛為主。庶可不虛此生，不虛此遇矣。餘詳文鈔，嘉言錄，此
不備書。<le>光</le>老矣，無力應酬，祈勿常來信。<little>（民二十六月廿）</little>


<h2>復龔宗元居士書二</h2>
<pb n="121"/>
當此時世，祇可自守本分。其喪心病狂者，任彼所為，絕不與彼相
爭相詰。以明理人少，糊塗人多，一有爭端，若魔黨勢重，則反增彼勢。
知好歹者，勉令勿入。若不知邪正者，祇可放棄。譬如狗子吃屎，以為
香美。若以臭穢阻令勿吃，必懷瞋恚，謂欲奪彼佳餚。不唯無益，或招
大禍。外道之法，秘而不傳。欲說而恐污我口，欲書而恐污我手。但以
至誠念佛念觀世音，為轉彼之法。即不能轉，豈為彼所轉乎。外道之得
以遍行全世界者，以秘密及發惡咒二種。使去此二種，則冰消瓦散矣。
<le>光</le>本欲略說，恐忌者降禍，姑說其大略而已。魔徒熾甚，無法可設。今
寄潮陽居士林序，裱而掛於林中。令知文理之人閱之，必可令生正信，
而為護持。<le>光</le>老矣，朝不保夕，以後切勿來信，亦勿介紹人皈依。以無
目力精神應酬故也。

<h2>復龔宗元居士書三</h2>
接手書，知為蔡宇青皈依事。前月下旬，已有信來，此信未曾收到。
觀蔡君之境遇，可謂苦荼之極。然苦樂禍福，本無一定。善用心者，即
可以苦為樂，以禍為福。不善用心者，固多由樂得苦，由福得禍。宇青
既知世相無常，急欲皈依三寶，以修持淨業，而求仗佛慈力了生脫死。
則此之所云苦者，乃玉成彼了脫生死之大善根也。否則子孫滿堂，家室
雍睦，只知眼前愉樂，誰計身後歸趣。彼既發心皈依，今為彼取法名為
宗淨。謂專主於一心念佛，求生西方也。然須放開心懷，不可常存臨老
得此子亡孫死之憾，加以常生怨天尤人之心。只可自怨自艾宿世少栽培，
致今生得此結果。又須常生歡喜，我若不因彼等死亡，決難發出世之心。
此心不發，縱令死後仍生人中，決難永遠不造惡業。既造惡業，當墮三
惡道，長劫在畜生餓鬼地獄中受諸苦楚。今因彼等之死，令我發出世之
心。是天以彼等之死，以玉成我出世之善果，乃我宿世之善根發現處。
安守本分，不生怨尤。與寡媳孫女同修淨業，以期同生西方。果能如是，
不但己與媳孫女得生西方，而已亡之妻，與二子二孫一媳，當亦蒙此法
益，亦得仗佛慈力，往生西方。切不可作愚癡無知之知見，常懷愁嘆。
以致雖念佛而此心反作障礙。致不能與佛相應，而誤己大事也。今為附
一函遍復二張，祈依此自行，復以此化他。人必以己知識高明，修持精
<pb n="122"/>
進，而樂從也。其功德大矣。所有修持方法，恐有未諳，今寄嘉言錄一
本，祈息心詳閱。則西方之勝妙，修持之法則，臨終之助念，家庭之教
育，悉可知其方向矣。孫女尚幼，當認真教訓。培植一賢惠良善之資格，
俾後來為女流師範。其光榮也，比兒孫作大官，發大財，尚超勝多多矣。
何以故，以賢女必為人賢妻賢母，使夫與子孫皆成賢人故也。祈以此令
彼閱而依行之，則幸甚。

<h2>復王慧常居士書一</h2>
接手書，知此一年來，遊歷數萬里。其開通知見，與修持淨業，折
伏我慢，急求往生之心，當比從前真切百倍。娑婆之苦，不可一朝居。
當通身放下，一心念佛。並勸眷屬一心念佛。從前之事業乃夢，今不復
做。專做往生西方之夢。迨至此夢成後，再乘佛慈來入娑婆。普度怨親，
同生淨土。庶可不虛此生此遇矣。若放不下，則後來只有惡夢，決無好
夢。此種惡夢，聽尚不願，何況再做。若再做者，便是癲子。幸眷屬無
恙，當相率而同做生西方之夢。以期與諸上善人，俱會於蓮池也。<little>（民
廿八七月十二）</little>

<h2>復王慧常居士書二</h2>
去年接手書，疑<le>光</le>無信，知學業大進，能見人之見不到處，故不願
復。至某和尚謂<le>光</le>死，此是實話。以人格已失，是偷生。今又念及，別
無所說。念佛念觀世音，校彼生兜率天，其難易安險，奚啻百千萬億之
天淵懸隔。汝名慕儒，<le>光</le>雖為釋，尚有儒之氣分。只此二句，乃剖心瀝
血之言。餘俱不敘。<little>（民廿九八月廿三）</little>

<h2>復楊慧明居士書</h2>
茲有貴邑宋公具覺寺住持源幢來山見訪，言居士嗚琴此邑，仁風藹
然，邦人歌頌。<le>光</le>聞之不勝欣慰。學佛之人，皆當以菩薩之心，行聖賢
之事。況身為邑長，作民之父母乎。居士能以菩提心行仁政，則可謂真
佛弟子，何幸如之。源幢師云，新修山門，擬請居士題一額，以光揚法
道，增人信仰。祈<le>光</le>為通白，諒不至惜一揮翰之勞耳。因令將尺寸量好，
<pb n="123"/>
隨函呈於左右，以系石碑上刻者。額或寫不二法門同登覺路一超
直入三解脫門。<little>（九月初一）</little>

<h2>復楊典臣居士書一</h2>
由山轉來手書，以排印歷史感應統紀，日不暇給，所有信札，概不
能復。閣下既於佛法及淨土法門深生信心，理應拜高明者為師。如<le>光</le>之
庸劣，人固多不見重，若以為師，當成屈辱矣。雖然，既是有緣，不妨
相交以道。今將文鈔等寄上，以為日後自行化他之據。令郎幼典，欲得
災障消滅，福慧增長。當令日日禮拜持念觀音聖號。則是自求多福，聿
修厥德。何得效愚俗故例，以袋掛菩薩手，以求默佑乎。此袋於菩薩前
稟明，代為焚之，以免後來遺棄。若閣下夫妻及與令郎常念觀音，則是
心系觀音。心系觀音，自蒙觀音護佑。以菩薩之心，與眾生之心，息息
相通。但以眾生迷背，自形隔礙，故不蒙佑耳。咎在自己，非菩薩有所
偏私也。<le>光</le>行將滅跡長隱，所有不關緊要之物，概置度外。所言尊照，
恐普陀友人知<le>光</le>此意，故為留之，亦未可知。此後不復往普陀去。滅跡
亦無地可指明，以免信札應酬之煩耳。歷史感應統紀，由工人不細心，
於校對二次打紙板時，須將其所排之字極力擠緊，每有碰磕字。或躍出，
則隨手亂插。以致錯訛甚多。十餘日後當有校勘表印出，即可備知。普
門品圖證，足為仰求觀音之前導。文鈔，嘉言錄，文雖拙樸，而涉身處
世，治家治國，即俗修真，居塵學道之要，當可悉知。若能實行，何善
如之。若不實行，惟欲談玄說妙，以圖口快活，其所得利益，亦只此口
快活而已。<little>（十二月初八日）</little>

<h2>復楊典臣居土書二</h2>
接手書，知慈心頗深，故不惜多金，見必買放也。感佩之至。所云
念多寶如來，或七如來，或往生咒，或准提咒，大悲咒，皆可。何得誦
世人所作之咒，<le>光</le>甚不以為然。閣下深知佛理，何於此種咒文，尚復認
為有益。而佛諸咒，反若無所益者。是亦宿世信道不篤之習氣。習氣存
時，自己有所不知。如官僚派之習氣，唯無此派者知之。自己有此派之
習氣，雖他人說之，自己尚不知其何所指。學道之人，須去習氣。傲慢
<pb n="124"/>
習氣。實為入道之障。閣下於言動中詳審體察，或可能知。知則尚有勝
益可得。此語無人肯說，<le>光</le>一向直心直口，不避忌諱。欲閣下真得實益，
故為略述所以。

<h2>復楊典臣居士書三</h2>
接手書，知日誦精勤，欣慰無似。所言黑影，非佛菩薩之影，亦非
怨親對頭所現之影。以佛菩薩既現，必明瞭能見其面目等。怨家當現其
可畏之相。此影殆宿生有緣之孤魂，冀其仗念佛誦經之力，得以超生善
道耳。當為伊於課誦迴向後，又專為迴向。令其消除惡業，增長善根，
仗佛慈力，往生西方。則於彼有益，庶不負現影一番苦衷。又凡修行人，
要心有主宰。見好境界，不生歡喜，見不好境界，不生畏懼。能如是，
則所見境界，皆能作助道之緣。否則皆作障道之緣。又凡修行人，俱宜
以至誠恭敬為本。以慈悲謙遜為懷。心之所存，身之所行，雖不能完全
與佛相應，必須努力勉勖，以期其不違佛心佛行。則可謂真修行人，真
佛弟子矣。<little>（戊辰七月十九日）</little>

<h2>復嚴德彬居士書一</h2>
汝父及妹志先，張夫婦，范母子，法名另紙書之。幽冥戒，於十五
夜七點鐘授。汝欲弘揚淨土，報父母恩，何祇吃三年素。不知近多年來
之殺劫，皆由殺生食肉而起。汝欲為一切人說淨士法門，自己尚不斷肉
食，則人亦當傚法吃肉矣。<le>光</le>老矣，旦夕將死，以後不許再來信。亦不
許介紹人皈依。以無目力精神應酬。今為汝寄一函遍復一張，以此自利
利他，則為真佛弟子。香敬不須補寄，此非市井買貨之例。以後再來信，
決不答復。<little>（九月十一）</little>

<h2>復嚴德彬居士書二</h2>
汝書來數日，以冗繁不暇料理，前日方將書單交弘化社，想已寄來。
汝年已十八，何不認真學字。並寫信之稱呼等，均不甚適宜。人生世間，
勤則有成。若懶則一事無成矣。且莫謂縱纔能不出人上，而家業尚有可
恃。須知越富貴，越要勤學。富貴家子弟多敗類，少有成正器者，皆因
<pb n="125"/>
有家業可恃。卒至可恃者不足恃，而自己之德之才，由其有可恃者，皆
不成就。至可恃者不能恃，而自己之德之才一無所有。則不為庸人與寒
賤，何可得乎。汝既發心皈依佛法，必須先要做好人。存好心，說好話，
行好事。一舉一動，雖在暗室，不可放逸。務必敦倫儘分，閑邪存誠，
誥惡莫作，眾善奉行，以為世間賢人善人。能如是，方可為佛弟子。所
請之經書，必須格外恭敬。現在當詳閱嘉言錄，文鈔，感應篇直講。勿
效騎走馬觀燈，則當可得益。文鈔，嘉言錄，即是開示。以後不許再來
信，以<le>光</le>年老目花，不能應酬故。此次之書，乃作送。以後再請，當按
仿單備價請。若以此為例，則無此財力矣。<little>（十月十八）</little>

<h2>復王子立居士書一</h2>
人貴自知，不可妄說過分大話。觀汝之疑議，看得譯經絕無其難，
只要識得外國文，就好做譯人。譯人若教他譯經，還是同不懂外國話的
一樣。你要據梵本，梵本不是鐵鑄的。須有能分別梵本文義，或的確，
或傳久訛謬之智眼，方可譯經。然非一人所能。以故譯經場中，許多通
家。有譯文者，有證義者。其預譯場之人，均非全不通佛法之人。汝完
全認做為外國人譯話，正如讀書人識字，聖人深奧之文。了不知其是何
意義。此種妄話，切勿再說。再說雖令無知識者誤佩服，難免有正見者
深痛惜。<le>光</le>一向不以為悅人耳目而誤人。若不以<le>光</le>言為非，則守
分修持。
否則不妨各行各道。他日陌路相逢，交臂而去，不須問你是何人，我是
誰。

<h2>復王子立居士書二</h2>
一無量壽經有五譯。初譯於後漢月支支婁迦讖，三卷，文繁，名佛
說無量清淨平等覺經。次譯於吳月支支謙，有二卷，名佛說阿彌陀經。
以日誦之經，亦名佛說阿彌陀經，故外面加一大字以別之。又有趙宋王
龍舒居士，會前二譯及第三譯，並第五趙宋譯，四部取要錄之，名大阿
彌陀經。當時大興，後因蓮池大師指其有不依經文之失，從此便無人受
持者。大藏內有此經，各流通處均不流通。有謂另有一種者，即此經也。
第三譯，即佛說無量壽經二卷，現皆受持此經，即曹魏康<little>（國名）</little>僧鎧
<pb n="126"/>
譯。第四，即大寶積經，第十七無量壽如來會，此經王龍舒未見過，乃
唐菩提流志譯。前有元魏名菩提留支，非唐人，世多將留支訛引之。第
五譯，名佛說大乘無量壽莊嚴經，趙宋法賢譯。原本二卷，以宋人以所
譯經多為榮，故分兩卷，於絕不宜分處而分，今刻書本作一卷。就中無
量壽如來會，文理俱好，而末後勸世之文未錄，故皆以康僧鎧之無量壽
經為準則焉。

<h2>復王子立居士書三</h2>
無量壽經中，有三輩。觀無量壽佛經，有九品。下三品，皆造惡業
之人，臨終遇善知識開示念佛，而得往生者。王龍舒死執三輩即是九品，
此是錯誤根本。故以下輩作下三品，其錯大矣。故上輩不說發菩提心，
中輩則有發菩提心，下輩則云不發菩提心。無量壽經三輩，通有發菩提
心。在王居士意謂下輩罪業深重，何能發菩提心。不思下輩絕無一語云
造業事，乃系善人。只可為九品中之中品。硬要將下輩作下品，違經失
理，竟成任意改經，其過大矣。在彼意謂，佛定將一切眾生攝盡。而不
知只攝善類，不及惡類。彼既以善人為惡人，故云不發菩提心。死執下
輩即是下品，故將善人認做惡人。不知九品之下三品，臨終苦極，一聞
佛名，其歸命投誠，冀佛垂慈救援之心，其勇奮感激，比臨刑望赦之心，
深千萬倍。雖未言及發菩提心，而其心念之切與誠，實具足菩提心矣。
惜王氏不按本經文義，而據觀經，硬誣衊善人為惡人，竟以惡人為判斷。
王氏尚有此失，後人可妄充通家乎。既有無量壽經，何無事生事。王氏
之誤，蓮池大師指出，尚未說其何以如此。今為說其所以，由於死執三
輩即九品也。書此一以見會集之難。一以杜後人之妄。魏默深，更不必
言矣。膽大心粗，不足為訓。<little>（廿九年八月廿日）</little>

<h2>復葉福備居士書一</h2>
汝父已許汝出家，當發至誠懇切心，一心念佛，求生西方極樂世界。
一切眾生，從無始來，在六道中無業不造。若無心修行，反不覺得有此
種希奇古怪之惡念。若發心修行，則此種念頭更加多些此。<little>（此系真妄
相形而顯、非從前無有、但不顯耳、）</little>此時當想阿彌陀佛在我面前，不
<pb n="127"/>
敢有一雜念妄想，至誠懇切念佛聖號。<little>（或小聲念、或默念、）</little>必須字字
句句，心裡念得清清楚楚。口裡念得清清楚楚。耳朵聽得清清楚楚。能
如此常念，則一切雜念，自然消滅矣。當雜念起時，格外提起全副精神
念佛，不許他在我心裡作怪。果能如此常念，則意地自然清淨。當雜念
初起時，如一人與萬人敵，不可稍有寬縱之心。否則彼作我主，我受彼
害矣。若拌命抵抗，彼當隨我所轉，即所謂轉煩惱為善提也。汝現能常
以如來萬德洪名極力抵抗，久而久之，心自清淨。心清淨已，仍舊念不
放鬆，則業障消而智慧開矣。切不可生急躁心。無論在家在庵，必須敬
上和下。忍人所不能忍，行人所不能行。代人之勞，成人之美。靜坐常
思己過，閑談不論人非。行住坐臥，穿衣吃飯，從朝至暮，從著至朝，
一句佛號，不令間斷。或小聲念，或默念，除念佛外，不起別念。若或
妄念一起，當下就要教他消滅。常生慚愧心，及生懺悔心。縱有修持，
總覺我工夫很淺，不自矜誇。只管自家，不管人家。只看好樣子，不看
壞樣子。看一切人皆是菩薩，唯我一人實是凡夫。汝果能依我所說而行，
決定可生西方極樂世界。極樂世界無有女人。女人，畜生，生彼世界，
皆是童男之相，蓮華化生。一從蓮華中出生，皆與極樂世界人一樣，不
是先小後漸長大。彼世界人無有煩惱，無有妄想，無有造業之事。以仗
佛慈力，且極容易生，但以念佛為因。生後見佛聞法，必定圓成佛道。
十方世界，唯此最為超勝。一切修持法門，唯此最為易修。而且功德最
大。汝且莫聽別人話，自可得此最勝益。

<h2>復葉福備居士書二</h2>
昨日當家師以汝書交<le>光</le>，<le>光</le>閱之，知強盜來搶汝物，一無所失。
對
房老太婆，搶去一箱及諸衣物。此即三寶加被之明證。但當勉力念佛及
念觀世音菩薩，何可妄生布畏，欲移他處。你看那裡是安樂處。幸此處
淡薄，尚無大禍。若在富庵，恐更危險。蘇州景德路合發紙店郭振聲，
民十九年陪彼本家一老頭來皈依。<le>光</le>為彼說，現在是一個患難世道，當
至誠念佛並念觀音聖號，即可逢凶化吉，遇難成祥。次年臘月去上海，
上海戰事起，不能迴甦。至二十一年春，不能不回來。火車路斷，坐小
火輪，繞嘉興迴甦。但輪船來去，常被強盜搶。振聲怕搶，心中默念觀
<pb n="128"/>
音聖號。不久強盜來，一船人通搶得精光。振聲大胖子，穿的皮袍子，
在人眾中，強盜並不問他。可知念南無觀世音菩薩，決定能蒙菩薩加被，
不至或有意外之禍。汝信，<le>光</le>看過，今欲復汝，遍尋無有。因思此系菩
薩示汝一心念佛念菩薩防禍保身之兆。汝果至誠，強盜見汝，或看不見，
或看見是他不要的東西，不至於汝有所損傷。現在無論何人，都要念阿
彌陀佛，及念觀世音菩薩為靠山。但一心常念，不必怖畏。

<h2>復葉聘臣居士書</h2>
佛念眾生，比眾生念佛，當切百千萬倍。若肯依佛言教，念佛求生
西方，決不至仍留娑婆，何特於<le>光</le>乎哉。所言寂照不二，真俗圓融之義，
下文極為發揮顯示，何不體認以求瞭解乎。今先將此四字之義說明，則
自勢如破竹，一了俱了矣。上說吾心本具之道，與吾心固有之法，原是
寂照不二，真俗圓融。何名為寂，即吾不生不滅之心體。有生滅便不名
寂。何名為照，即吾了了常知之心相。不了了常知，便不名照。何名為
真，即常寂常照之心體，原是真空無相，一法不立。何名為俗，俗即假
義，謂雖則一法不立，而復萬法俱備，萬德圓彰。<little>（萬法萬德即事相也、
事故名俗、）</little>寂即是體。照即是體之相狀與力用耳。此體相用三，原是
一法。具此三義，故曰寂照不二。真即是理性。俗即是事修。此理性本
具事修之道。此事修方顯理性之德。<little>（所謂全性起修、全修在性也、）</little>故
曰真俗圓融也。下去離念離情，不生不滅，謂此寂照真俗之體相理事，
均皆離念離情，不生不滅也。詳觀下喻，並所斷之數句，自可瞭然於心
矣。如仍不了，則是宿欠修習。但至誠懇切持佛名號。待業障一消，則
明如觀火，必有相視而笑之一日也。此鸚鵡，由遇阿難，為說四諦法，
生歡喜，並平常見僧歡喜，預報家人之功德。即得七返生六欲天，然後
生人中，證阿羅漢。是知了生死之難。七返六欲天，其為年月莫能算也。
<little>（人間五十年、四王一晝夜、上皆加一倍、忉利一百、夜摩二百、兜率
四百、化樂八百、他化一千六百、又壽長亦加倍、四王五百歲、忉利一
千歲、以上各加倍、）</little>此系小乘法，任運自力了生死者。若生信發願，
念佛求生西方，則無有不於現生即生西方者。生西方，則生死已了矣。
當發懇切心。此念佛法門，實為佛大慈悲，普度一切無力了生死之眾生，
<pb n="129"/>
而令其即生速了之無上要道也。四諦者，苦集滅道是。此四法，皆是審
實不虛，故名為諦。諦即審實之義故。又有以理馬諦者，謂其真實不虛
之理也。苦，即指吾人所得之色身，並所住之國土，無不是苦。集者，
聚集也，謂由不了真空，於諸境界起貪瞋癡也。滅者，滅除煩惱，得證
不生不滅之理性也。道者，能通之義，謂修戒定慧道，即可斷貪瞋癡之
集，證不生不滅之理性。以出離此苦世界，與脫離此苦報身也。此四，
皆先果後因以說。集是苦因，苦是集果。道是滅因，滅是道果。作此說
者，令其知苦斷集。慕滅修道也。真達和尚欲印西方公據，彼自己另編
輯，不甚用原文。凡文鈔中三皈五戒十善等皆錄之。又令<le>光</le>將三轉四諦
法輪，略釋其義，有近二千字。又有臨終三大要，亦二千多字。不久當
排印施送，待出時，觀之即可瞭然。現排增修歷史感應統紀，南京又刻
木板，排者年內可出書，刻者須明年年底。又將排淨土十要原本。此諸
事雖有人料理，然亦不能不經目，及與商酌，故甚忙迫。<little>（十月初二日）</little>

<h2>復郝智熹居士書</h2>
接手書，知宿習深厚，不易消滅。然學道之人，以治習氣為修行第
一步工夫。若能克除一分習氣，其工夫方始實得一分。否則有因無果，
難得與佛相應也。汝既知性情暴戾，當時時作我事事不如人想。縱人負
我德，亦常作我負人德想。覺自己對一切人，皆有愧怍，歉憾無已。則
暴戾之氣，便無由生矣。凡暴戾之氣，皆從傲慢而起。既覺自己處處抱
歉，自然氣餒心平，不自我慢貢高以陵人。學佛之人，當具擇法眼。佛
法，法法都好，然須知有自力佛力之不同。禪教密等各宗，皆須斷惑證
真，方可了生脫死。斷惑證真，豈易言哉。密宗雖有現身成佛之義，亦
非人人可以如是。況密宗每以神通吸動人。師既以此吸引人，弟子不能
不志慕神通。倘希望神通之心，真切至極。則其危險，有不可勝言者。
祈勿以彼之神通為事，則幸甚。宗門言句，意在言外。故須屏棄一切，
專精參究。若只讀得禪書幾種，便學著弄機鋒，則其罪極重。譬如軍中
口號，非營外人所得知。若只順字面解機鋒，則如營外人妄意營中口號
為某，便自混入，能不送命於當下乎。汝且按嘉言錄文鈔脩。並令妻妾
兒女，皆按家庭教育而行。則汝與妻妾兒女，均可以入聖賢之域於生前，
<pb n="130"/>
登極樂之邦於歿後。若不敦倫儘分，閑邪存誠，諸惡莫作，眾善奉行，
則基址不立。縱能依淨土法門所說而修，終難得其實益。以心與佛不相
應，故不能得真實利益也。今為汝取法名為德厚。唯厚德，則不見人非
我是，人劣我勝，我可陵人，人不得陵我。如是則暴性自消滅於無何有
之鄉。令妻法名德溫。溫者，寬厚柔和也。能寬厚柔和，則相夫教子
御下，當不至於苛刻酷虐，及與溺愛等種種之弊病矣。令妾法名德恭。
小心翼翼，承順夫與夫人之意，則家庭肅睦，子女傚法。又以至誠懇切
念佛，求生西方，了無一念懈怠之心，是之謂德恭。德恭之意，如是
如是。今為寄書四包，以為前途善導。至於<le>光</le>之相片有無，均無關係。
<le>光</le>老矣，已虛度六十九年，當於年內滅蹤長隱。此後不須寄信，恐隱後
徒勞無益。現今欲挽回世道人心，非提倡家庭教育，及因果報應，則了
不可得。祈與一切人將此二事常說之。家庭教育，須從兒女纔有知識起。
又須注重教女，女若賢，後來夫與兒女，並兒女之子孫，通皆賢善矣。

<h2>復劉元仁居士書</h2>
欲薦親往生西方，當率家屬同念佛號，方是直截修持。觀世音經，
心經，功德不可思議。然須以此功德，為親迴向。念佛法門，乃畢生常
修之法門。何於母逝後，反不以此為事。汝久客杭垣，何竟不知念佛能
薦親往生西方乎。知佛法人，不談道經。何以故，以道經是求人天福報
之法，非了生脫死之法。至云念經換氣有缺者，汝原不知念經之規矩。
念經乃一直念去，換氣並不須特換，以隨氣出入，何致拉空乎。但令普
通無道心人念經，即從頭至尾，念完不漏一字，功德也有限得很。還是
自己志誠念佛好。即請僧做場面，也是念佛好。念佛之章程，是先念阿
彌陀經一遍。次念往生咒三遍，或七遍，二十一遍。次念贊佛偈。念佛，
先繞念，次坐念，次跪念三菩薩名，次念發願文，次念三皈依畢，禮佛
三拜而退。此頭一次之法則。二次照此也好，或不念彌陀經，往生咒，
但焚香禮佛後，即念贊佛偈念佛。以後均與初次同。如不知，當問念佛
居士，自可悉知。汝欲親得實益，當依吾言。

<h2>復吳桂秋居士書</h2>
<pb n="131"/>
法名另紙書之。既知同善社之無益有害，當將所有學說工夫，徹底
棄置。一心念佛，求生西方。務須敦倫儘分，閑邪存誠，諸惡莫作，眾
善奉行，吃素念佛，求生西方。以此自行，復以勸其父母兄弟各眷屬，
及其鄉黨鄰里各同人，同修淨業。現今科學發明，殺人之法妙不可言。
若不生西方，下世再做人，比此刻當更厲害百倍矣。文鈔文雖拙樸，義
本淨土各經論。文鈔看過，再看淨土經論。均可順流而導，勢如破竹矣。
切不可加雜禪家意見。一經加雜，則禪也非禪，淨也非淨，二門俱破，
兩無所益。<little>（廿六年七月廿四日）</little>

<h2>復施智孚居士書</h2>
古德云，不為良相，必為良醫，以其能濟世救人也。無知之人，專
志求利，於貧者則不介意，於富貴者則不令即愈，以期多得謝金。然以
此存心，上天必減其福壽。其子孫必難發達。來生即不墮惡道，亦屬大
幸。決定貧病交膺，無可救藥。倘能以人之病為己之病。兼勸病者吃素
念佛，以消業障。則人感其誠，必能信受。是由醫身病而並醫心病，以
及生死大病也。以此功德，迴向往生，便可永離五濁，高登九品矣。相
片不可掛於佛旁，當掛於去佛遠處，以免獲罪而折福。<little>（五月初三）</little>

<h2>復蔣淨信居士書</h2>
竹林念佛社也好，淨業慈善社更好。汝妻不孝，當為懺悔業障，業
消則可孝順矣。切不可與彼結怨。時局不好，令汝母勿來，在家一心念
佛，勝過見<le>光</le>多多矣，所有經書，難得一字不錯。不過認真校對，則少
錯耳。安隱，乃一切經中之字。安穩，乃土話。未看過經者謂錯，切不
可妄改。汝不是通家，且莫聽妄充通家之話。凡各經書中，不敢說無一
錯字。然亦不多，何必如是過慮。康熙字典，乃皇上家所編之書，其大
字，錯者無有，亦有筆畫不恰當者。小字之錯者，當有數百，可知校對
之難。汝欲護國息災打佛七，即名護國息災佛七。一七乃至七七，雖數
十七，數十處，均可以此名之。切不可妄立七名，反把護國息災之正義
埋沒了。至於起止，隨己自立，<le>光</le>何能代立。以須諸人諸事妥貼方可。
今為汝寄去年上海息災法會法語，真安筆記，各一包，普勸念觀音文，
<pb n="132"/>
及一函遍復各單張，共一包，祈送有信心通文理能恭敬者。七中專照平
常打佛七法也好。或早起，念大悲十小咒念觀音聖號，以後每次，即以
觀音偈起念觀音，至晚課，念彌陀經念佛迴向，以了一日之功課，亦可
也。<little>（九月十八日）</little>

<h2>復唐瑞巖居士書一</h2>
念佛念字，萬萬不可加口。許多人皆作唸，則失義之至。持名念佛
一法，普利三根。觀像觀想，唯心地法門明白之人則可。否則或致起諸
魔事。持名念佛，加以攝耳諦聽，最為穩當。任憑上中下根，皆有利益，
皆無弊病。汝喜念金剛經，當以此功德迴向往生，即為淨土助行。然淨
土五經，其功德亦不亞於金剛經。所寄之經書，宜詳閱<le>光</le>所作之序，則
其大義可以悉知。再息心恭敬讀之，則無邊利益，自可親得。<little>（七月初
六）</little>

<h2>復唐瑞巖居士書二</h2>
寫信當用姓名。不可只用法名。<le>光</le>老矣，何能記憶是誰乎。汝行醫
肯發心利人，實為便利。人當病苦臨身，一聞有得安樂法，無不生信心
者。大危險證，令彼念佛，並念觀音，必可有效。即命盡當死，亦有效。
乃轉危為安，始命終也。吾常謂世間有二種人，最易勸人為善念佛。第
一看相者。見好相，令極力修持，保全好相。否則相或變矣。見壞相，
令極力修持，則相當變好。醫生尚須人請，方好說。看相者無論何人，
一見面，都好說。，惜看相者無真本事，只知求利。弄到一生，總是無
所成就。可不哀哉。<little>（八月廿九日）</little>

<h2>復唐瑞巖居士書三</h2>
莊子云，夏蟲不可以語於冰者，篤於時也。井蛙不可以語於海者，
拘於墟也。曲士不可以語於道者，束於教也。儒道耶回，皆世間人天乘
教。唯佛包攝各教，而為出世間了生脫死，識心達本，究竟成佛之大教，
儒教最易化，故佛法入中國二千年來，通人達士依佛法修持者，不知凡
幾。而道教則每每偷竊佛經之文，改頭換面，偽造道經，且多毀謗佛法。
<pb n="133"/>
耶迴二教徒之團結力甚大，不易轉化。然令則西洋各國，亦大有人研究
佛學，建立佛教廟宇矣。回教絕少信奉者，十餘年前，湖南馬舜卿好送
佛書。初以彼所印書寄<le>光</le>，乃多屬乩壇文字。<le>光</le>以前印安士全書
文鈔與
彼，彼己深信，遂息心研究。夫妻二人並五兒女，皆皈依。民十八年秋
來函云：「其妻生五兒女，初二尚好。三則血崩，四更甚五更甚。今不久
又要生，若再血崩，恐無命矣。祈垂救，並為未生兒起法名。<le>光</le>令念
觀音聖號，臨產仍念，必無危險。先日信到即念，次日即生，甚安樂。
文鈔中馬舜卿幾封信，乃十五年彼知中華書局另排文鈔，寄書附入者。
<le>光</le>一向信不留稿。現在世道危險，無人不願安樂。汝父母亦不能於危險
不動心。若語以念佛，則必謂為叛教。若聞念佛，生則可以消災增福，
逢凶化吉。沒則可以超出三界，由是漸修以至成佛。果有小事之驗，即
可漸生正信。若不婉為設法，是棄親也。能以言化，甚好。否則向佛及
觀音菩薩前，代親懺悔罪業。汝果至誠，必能迴心向道。<little>（八月廿九）</little>

<h2>復唐陶鎔居士書</h2>
汝夫肺病而死，又復失明，恐系病中不肯斷房事所致。無論何病，
均以斷房事為根本治法。否則神醫亦難奏效。汝既行醫，當以病未十分
復原，萬不可行房事，為第一切要之極重事。肺病宜靜養，尤宜常念觀
世音聖號，便能速愈。汝夫業醫而病中不以念佛為事，亦泛泛悠悠之人，
無真實信心。故致一家數口，非汝無可為生矣。彼蓋未遇真知念佛法門
之人，故一心參禪。設一心念佛，或不致肺病不愈，而又失明也。汝若
殉夫，致多數人失養，其過大矣。今由龍居士引汝入道，當以引人改邪
歸正，念佛求生西方，為報佛恩及善知識恩。以修淨業求生西方為第一
要事。汝當以文鈔為所依。何可遠涉冒險以見<le>光</le>乎。見<le>光</le>也是說
文鈔中
所說之話。佛法中絕無秘密不傳，亦非要口傳心授之事。外道邪徒，本
無道理。以秘而不傳，誘人入彼道中。若公開不秘，則人皆知其陋劣，
便無人依從彼矣。汝當以行醫為事，勿兼教書。以果真盡心於醫，日尚
不足，何又能教書。認真則需費精神，否則恐誤人兒女。且聽我說專務
一門，須注重念佛。則仗佛力，醫道必能大行。但以利人為志事，不希
望發大財。倘醫道無誤，則人皆信服。勸人吃素念佛，人當依從而樂為
<pb n="134"/>
之。則是藝也而進乎道矣。此系以醫弘法之章程。凡病皆令斷房事，一
年不知少死許多人，其功德唯佛能知。又女人臨產念觀世音聖號，決定
無痛苦。即難產得要死，一念即可安然而生。況從小即常念乎。又女子
從小，父母即令不許生氣，習成一柔和慈善性質。一生之好處，說不能
盡。倘性情暴躁，未嫁前亦有苦事，尚不多。以月經時生大氣，或停經，
或血崩。嫁後生大氣，或墮胎，或胎兒感得暴躁之性質。生後喂乳時，
生極大氣，兒隨吃乳即死。大氣不甚烈，或半天一天死，無一不死者。
小氣不死，必定生病。若連天常生小氣，前毒未消，後毒又加，則危險
之極。此事吾國名醫神醫均未言及，今己發明，當與一切人言之。則是
救命於未生之前，其功德大矣。醫生宜各注意。蛋不可食。邪見人云，
無雄之蛋可食，此話切勿聽信。又蛋有毒，以雞常食毒蟲故。

<h2>復志梵居士書一</h2>
手書具悉。為神鍾山請影印宋藏一部，功德甚大。現在尚可訂請，
再遲則或無有矣。淨土五經始出書，今寫一字，著人到太平寺請二包，
以分與令慈，及令姨丈令姨，及諸真修持者。五姨等欲皈依，今為各書
法名，祈為轉交。所言香敬，不須寄來。以作神鍾山請藏費萬分之一。以
令彼等消業障而增福慧耳。痳瘋病，貴地不知有否。今寄傳單二張，有
則明年可以照方製藥。無則隨便送人。亦可留之以為治此病之根據。此
病從來中外醫家，均難完全斷根。此方則不用錢買藥，但只用人工柴火，
而且能完全斷根。以故章鑒虞極力提倡，以期舉世咸知也。又南方害大
腳瘋者頗多。以鮮木瓜用布籠於腿上，其腫即消。若無鮮者，以藥店乾
木瓜片籠之，亦有大效。一老人率其女<little>（年二十五）</little>同來皈依，言其女
害腿腫，有七八年矣。<le>光</le>令念觀世音菩薩，以消宿業。又令買木瓜，無
鮮者則買木瓜片籠之，不四五日完全好矣。且此女病此七八年，想亦曾
令醫治。何以不知此之妙法乎。居士習醫，想已知之。亦不妨再為告訴，
以便於隨見而行方便也。<little>（六月十二日）</little>

<h2>復志梵居士書二</h2>
手書備悉。汝書過為謙虛，令人懷慚，以後不須如是。書信一事，
<pb n="135"/>
關係甚重。若常用草體，或成習慣，久久或致誤事。馮夢華厚德君子，
其子與孫皆死亡。前年過繼之孫，又復死亡。只一一二歲之曾孫，以
為其後。而一家之中，寡婦四五人，亦可謂景況淒慘矣。豈天特酷待厚
德之人乎。緣此老一生，喜寫草書。與人信札，非用盡心力，按文義推
測，則不識者多。其中難免有誤，以故致受此報也。汝學醫，若習慣過
為潦草之書，後來或於醫方亦用此套，則危險之極。<le>光</le>故為汝母說，
令勿學此派也。實懼後來誤事，非僅以不恭為檢點也。午餐雖系冷飯，
必須煮熱方可。倘日常冷食，久則受病，不可不知。醫藥為治病之本，
而大醫王之法藥，又為治業之本。病由業生者多。由外感內傷而得者，
藥能治之。由業而生者，藥不能治，唯法藥能治之。
　　能兼世藥法藥以治諸疾，則若自若他，俱獲實益矣。茹素及三淨，
宜斟酌行之。能凈素，則淨素。不能，則三淨亦可。但宜多食菜，少食
肉耳。世有愚人，謂己未淨素，便安意多食肉，則其過非淺。宜發菩提
心，誓度此所食之生。且不安意多食則可耳。諦法師以靜權法師離觀宗，
不能來滬講經。以研究弘法兩社，無人主持故也。白骨骷髏，曾於紅螺
見過，其形畢肖。蓋百年前親王送夢東禪師者。若常觀之，則可以破我
執而成淨業，幸甚。無要事不須來信，免得彼此紛煩。<little>（三月十五日）</little>

<h2>復志梵居士書三</h2>
前林彤煒居士逝後，餘遂莘與<le>光</le>書，說其大略。<le>光</le>復書，恐彼說
之
庵，郵不能通，因寄與汝四嬸慧淵，令其代轉。以與遂莘一包書，信中
說<le>光</le>為彼朝暮課誦迴向一七，以盡師生之誼。以殊少暇，故未與其兄滌
庵書耳。前日接其訃文，知其人過於聰明。今接汝書，知其以聰明自誤
處不淺。彼雖皈依<le>光</le>，實只見過一次，而所語亦無幾句。文鈔嘉言錄，
當不至未見。而徒以大願於此作功德為事。不以大願求生西方為事。於
命垂終時，已與姊妹同夢佛光銀臺。不於此時一心求生西方，反發此種
植生死根之四大願。於此可見彼平日絕不以<le>光</le>所說者
　　為志事，由茲遂失往生之好因緣。而蒙菩薩加被而愈，及至惡夢現
而病隨發，幸臨終尚有助念諸人。而由此深植生死根之願，致猶不能得
往生之徵兆，為可嘆也。胸部後冷，乃生人道之驗。汝謂現身說法，彼
<pb n="136"/>
豈是此身分。然能因彼之不能力求西方以自誤，大家遂引以為戒，決志
求生。則其利益，亦不讓現身說法矣。至於追悼會，乃滌庵兄妹之情，
按理所不應作。但以念佛求得往生為事。至於念經拜懺做水陸，<le>光</le>絕不
肯一語提倡。以難得如法，只張羅場面而已。所言一函遍復，實於在家
人家，有絕大之關係。而要數十張，何得言及印費寄費。如此說話，
直是以<le>光</le>作市井商人看。若數千張，則可作此說耳。或十字是千字之訛。
今令寄一包，只四百八十張，代為結緣。果是千字訛作十，當函示以便
令國光再印。去年初次印四萬，洋八十圓，共印二次，今年當不至漲價。
此篇附於佛學救劫編中，西方公據之後，初機先導中。以期永遠傳佈耳。
佛學救劫編下冊，普賢行願品淺注二五頁十一行上，脫去如今世尊毗盧
遮那八個字。此系許止淨依輯要疏所著，未曾取經校對，<le>光</le>為排印時，
亦未對，故有此錯誤。及知，因取佛學書局所排之輯要疏看，則知系諦
公一時忽略，以致一誤而成數萬誤也。是知越大通家，越要細心。已令
另排此一頁板，亦令佛學書局另排此頁。今將補法說明，祈將寄來之書，
補寫好。十一行上地步太窄，不便填寫，祈寫於此頁第二行，我皆隨學
之下。此行只六個字，地步甚寬，補寫於此最好。另排之板，仍在十一
行上。若有此書，亦為補足。佛學半月刊，亦令登之。因此書以二千
零一二百部，歸佛學書局領去結緣也。現今夏令，瘧當發作，今寄一治
瘧妙方。又十餘日前，接達一師書，云汝將往德國游學，來彼處辭行，
可有此事否。人宜知足，但取藝精，不以游學之名，為前途之目的。則
不游亦可，游亦無礙。若欲以此取名聞，<le>光</le>頗不以為然。或恐以名自誤，
亦不得不頂為詳計也。林女士以聰明自負，欲擔荷弘法利生之事。而不
知求生西方，方能弘法利生。不以求生西方為事，其孤負佛恩也大矣。
世多有不自量人，往往以菩薩所行之事，直引為己任。而不知自己在苦
海中未出，何能遍救苦海之人。使彤煒計及於此，則當直下超凡入聖矣。

<h2>復志梵居士書四</h2>
前所寄金剛新疏接到，以冗煩未復，勿念。今知寶鑒，文鈔，各寄
到，欣慰。諦公深得講演之益，故年已七十，隨講隨疏，不以為勞。足
見佛法之利益，不可思議也。排時宜用現時之宋體字。仿宋字萬不可用。
<pb n="137"/>
不但易破難校，而且貴得一倍。何苦將錢作無益之事，令工人稱快乎。
宜令印書根，中華有此機器。若別家或無有，當令特辦。鐵的須二百多
圓。去年浙江印刷公司做一木機器，云只三圓，<le>光</le>令做一付，送於太平
寺，轉送漕河涇監獄。如肯買鐵機固好，否則令照漕河涇監獄之樣子，
做一二付。<le>光</le>亦要一付，以備不時之需。書根印字易檢收，且不至久而
忘記，為益大矣。凡所印書，通通都令印書根。中華之機，由<le>光</le>印安士
書而始，先亦無有。汝嫂可謂女中丈夫，五年中作許多功課。當即乘此
功德，往生西方。雖云少亡，不名短折。以能念佛往生，則必定證無量
壽，大為德門之光。非可以世間俗情而為論斷也。祈勸令兄，亦須於念
佛一法注意。凡有大病，非醫能療者。於醫治時，兼令念佛。仗佛力故，
必有奇效。於已於人，均有利益。倘平時修持有素，待至百年報盡。直
往西方，庶可對於陵氏元配了無愧色。否則彼以女子已得超凡入聖，我
以丈夫猶在生死輪迴。有血性漢子，能不愧死。<little>（正月十三）</little>

<h2>復郁智朗居士書</h2>
汝欲令慈往生西方，超凡入聖，當竭力供養，至誠頂禮。何可止一
香爐，而燈燭時花，一概不用乎。且汝於起首一日禮拜，以後何可不以
禮拜為事乎。當於每早禮佛三拜，或多拜。念彌陀經一遍。往生咒三遍，
或七遍。念贊佛偈畢，念南無西方極樂世界大慈大悲阿彌陀佛。<little>（隨即
繞念）</little>南無阿彌陀佛或一千聲，或五百聲。然後坐念半點鐘。欲拜即在
坐畢時。拜佛，或二十四拜，或四十八拜。觀音勢至清淨大海眾各三拜。
念發願文，或先蓮池文，後發願偈。或先偈後文，均可。畢，念三皈依。
禮佛三拜退。朝暮各如是。日間定四時，或六時。但念贊佛偈起，念佛
與前一樣。若一七隻一起落，也不以禮拜為事，久則懈怠漫無章程，便
難精進。禮拜不須出聲，但心裡念。繞念當出聲，不可音聲太大，以免
傷氣。坐念不昏沈，則默念。昏沈，則朗念。無論念經念佛念往生咒，
都要心口念得清楚，耳朵聽得清楚，不使有一切念頭。猶如就要死了，
任事通置之度外。每頓吃飯，須先供佛，供過再吃。不可吃過飽，飽則
昏沈。所言一心，並非專念一句佛號，就會一心。心若肯一，即念經念
咒禮拜，也是一心。且汝在此七日內，吃飯喝水起坐時，不礙一心。何
<pb n="138"/>
念經咒禮拜，便礙一心乎。未入關前七日，須與女人另宿。須吃淨素。
夜臥不可脫衣，或止脫外衣。靠身衫褲，切不可脫。凡大小便後，須先
洗手，務取精潔。凡小孩婦女，概勿令來。便桶當另放一屋，切不可在
本屋中放。七日之中，概不會人。即護關之人，亦只說交代事之一二句
話，不得隨便談心。既是汝兄護關，彼在外邊，亦當念佛。但不宜音聲
太大耳。<little>（十一月二十九日）</little>

<h2>復<little>（韓宗明、張宗善）</little>二居士書</h2>
末世外道充斥，縱有信心，多半歸於外道，以無正法之可聞故也。
近來交通便利，佛法經典得以流通，實為大幸。然不得既學佛法，又修
外道法，以致邪正混亂，則為害非淺。佛法法門無量，求其下手易而成
功高，用力少而得效速者，無有過於念佛求生西方一法也。良以一切法
門，皆仗自力修戒定慧，斷貪瞋癡。若將貪瞋癡斷盡，則可了生脫死。
倘斷而未盡者，則猶不能了。況不能斷者乎。念佛法門，但具真信切願，
至誠念佛。及至臨命終時，必蒙佛慈接引，往生西方。喻如小孩，由父
母提攜，即可直達本家也。近人多好立異，不肯做老實工夫，故有學禪
宗相宗密宗者。此三法門，均不可思議，然均屬自力。密宗雖有現身成
佛之義，而現身成者，究有幾人。莫道學密之人，不能現身成佛。即傳
密宗之活佛，也不是現身成佛之人。汝等且莫隨此各法門知識轉，則現
生便可出此五濁，登彼九品，為彌陀之弟子，作海會之良朋矣。念佛之
人，必須敦倫儘分，閑邪存誠，諸惡莫作，眾善奉行，方可以身率物，
自利利他。倘於倫常有虧，人便不生欽敬之意。明理之人，尚可觀化。
不明理者，以自己躬行有虧，便不肯聽其所說。所謂以言教者訟，以身
教者從。凡事皆以身為本，況教人念佛了生死乎。今為汝等各取法名，
另紙書之。恐汝等未能直下信受，今為汝等各寄淨土五經一本，嘉言錄
一本，飭終津梁一本。讀淨土五經，則知佛願洪深，法門廣大。縱屬逆
惡，一念回光，尚能往生。讀嘉言錄，則知法門之妙勝，修持之法則。
讀飭終津梁，則知平常即叫眷屬念佛，臨終自可不受破壞。外有一函遍
復，則一切人前，均好提倡。而臨產念觀音，實為人生第一要事。世間
大事，只生與死耳。能如是提倡，其利益大矣。<little>（六月十八日）</little>
<pb n="139"/>

<h2>復永業居士書</h2>
近世少年，多由情欲過重，或縱心冶游，或昵情妻妾，或意淫而暗
傷精神，或手淫而泄棄至寶。由是體弱心怯，未老先衰。學問事業，皆
無成就。甚至所生子女，旨屬孱弱，或難成立。而自己壽命，亦不能如
命長存，可不衰哉。汝恐亦犯如上諸病，有則改之，無則加勉。既長持
念菩薩名號，必須懇切至誠，自可所願皆遂。倘仍悠悠忽忽，則亦只得
悠悠忽忽之感應，決不能如願悉償也。<le>光</le>冗事太多，不得又有所求。現
料理印書事，秋間了結，當滅蹤長隱。以精神日減，應酬日多，無力支
持故也。
欲學佛法，必須要敦篤倫常，恪盡己分。閑邪存誠，克己復禮。諸
惡莫作，眾善奉行。戒殺護生，屏棄酒肉。信願念佛，求生西方。以此
自行，復以化他。俾內而父母兄弟妻子眷屬，外而鄉黨鄰里親戚朋友，
咸沐佛化，同修淨業。則可生入聖賢之域，沒歸極樂之邦矣。願慎旃哉。

<h2>復石金華居士書</h2>
手書備悉。食肉一事，關係治亂昇沈。欲了生死出輪迴者，當凜凜
於此事，庶有希望。密宗法門，不可思議，而今之傳者學者，多失其宗。
以持咒三密之功，消除煩惑，則為正義。而傳之者，以神通吸動人。學
之者，無一不以得神通為事。則是尚未能扶壁而行，而欲騰空遠遊，何
可得乎。西藏蒙古喇嘛皆吃肉，以其無什米糧，尚有可原。今之學密宗
者，多開葷吃肉。反大嘉美其事，謂為吃了就度脫了，則成魔說矣。喇
嘛做大佛事，尚須吃素。可知平常吃肉，固非正義。密宗提倡即身成佛，
乃以了生死為成佛。一班無知之人，便認做成福慧圓滿之佛。則是以松
栽為棟梁，其材可以為棟梁，非現在即可為棟梁也。十七年有某某在上
海提倡密宗，一百日成佛。上海有信心者，咸依之學。十八年夏，有艷
其名，欲借此求利，請至北平。四十八日成佛，比在上海快一半。至十
九年，北平天津上海皆不能容，回家還俗，可嘆之至。了生死法，淨土
法門，最為穩當。無論何等根性，若具真信切願，至誠懇切持念佛號，
求生西方者。臨終必蒙佛力加被，往生西方。此之法門，乃一代時教中
<pb n="140"/>
之特別法門。一切法門，皆須以戒定慧之道力，斷貪瞋癡之煩惱，煩惱
斷盡，方可出三界了生死。在昔頗有此種人，而今則恐全世界也無一二
人可得也。是以愈向後，愈宜專修淨業也。

<h2>復王悟塵居士書一</h2>
接手書，知閣下與妻妾二女全家念佛，信願行三字，銘諸肺腑。何
得又嘆年逾半百，膝下猶虛，不孝之罪，永劫莫贖。夫子之有無，乃屬
於命。有妻有妾，非如不娶，以致無後者比。何引為恨，謂為不孝。夫
不孝者，不能居仁由義，以辱乎親之謂也。及有兒女不教訓，以致或成
庸愚，或成頑鄙。縱有多子，其不孝也更甚。既有二女，當善教之，俾
知婦德婦言婦容<little>（容者容止、乃指舉動莊重而言、近世俗儒不識字義、
遂作容貌美好說可嘆、）</little>婦紅。具此四德，而後再加以知因識果，信願
念佛。則將來出嫁後，必能儀型閨閫，師範女流。相夫教子，俱成賢善。
若此女者，豈不為祖宗之<le>光</le>。今之世道，亂至極點，皆因舉世不知教女
之所致也。以人之性情及與習染，資於母者最深。幼時若有賢母，長時
再有賢妻，其人有不為賢人乎。是知教女乃治國平天下之根本法輪也。
而世人夢夢，專以憍養艷妝為事。以故多半婦女，皆相成夫惡，教子以
機械變詐。俾有天資者，盡成狂妄。
　　無天資者，悉作頑民。可不衷哉。汝讀書人，此義不知，只望生子。
近聞有殺父奸母者，其為父也，當是孝乎。當非孝乎。即宗祧一事，侄
也可繼。即無侄，侄女也可繼。況念佛人，固宜斷娑婆之業種。以期永
世不至有污辱祖宗之裔，何幸如之。發什麼痛嘆。汝既如此，豈是真實
念佛之人。妻妾二女，法名俱好。顧名思義，克實修行，即是菩提眷屬。
現在入聖賢之域，將來生極樂之邦。其為孝也，慈也，大矣。汝何不書
姓名，了緣亦不知為誰。安士全書，現已送完。明春郵路若通，當寄文
鈔，壽康寶鑒，彌陀白話解，嘉言錄等。然二三年來，陝西頗不易寄經
書。願閣下極力提倡因果報應。提倡家庭教育。而家庭教育，尤須注重
因果報應。並及敦倫儘分，修持淨業。俾一方之民，相觀而善。其為功
德，莫能名焉。<le>光</le>，秦人也。然二三年來，秦地實未寄多書。近雖開單
令寄，究不知能到與否。不能到，便失之，殊屬可惜。
<pb n="141"/>

<h2>復王悟塵居士書二</h2>
前者藺伯操來，言汝欲皈依。又將汝所書之字條見示。所言手續者，
固無一定之儀式。如面受皈依，陞座宣說，則為時須在一小時以上。於
法座下，頂禮跪受。或圖省事，亦可方便宣說，則為時不久，汝人在數
千里外，遙祈受皈。禮宜預於三日前，朝暮志心禮佛，或二十四，或四
八，或百八若干拜，以懺宿業。至本日清晨，即於佛前禮拜畢，自宣我
弟子某某，遙稟吾師<rubynote t="印光"/>之命，皈依佛，皈依法，皈依僧，從今以往，
乃至壽終，決不皈依天魔外道，及外道典籍，與外道徒眾，一頂禮。如
是三說，三頂禮。再拜若干拜，即已。今為汝寄文鈔二包，觀音頌二包，
安士全書二包，彌陀經白話解一包。常讀此書，則取法有地，墮魔無由
矣。所寄之書，除自存受持外，餘送通文理，有信心能恭敬者。倘邪見
文人，漫無忌憚，切勿與彼。恐或褻瀆，致令獲罪。吾秦佛化，甚是否
塞。汝既發心，當須著力修真實行。今為汝取法名為慧悟。謂以智慧了
悟世間出世間法，自行化他。以期離世間生死之苦，得出世間真常之樂
也。出世間法，無量無邊。唯念佛求生西方，最為第一。詳看文鈔自知。
然欲往生西方，必須敦篤倫常，恪盡己分。閑邪存誠，克己復禮。諸惡
莫作，眾善奉行。信願真切，決志求生，不得有一念求來生人天福報之
心，庶可得其實益。又須將上所說之事，上而勸其父母，中而勸其兄弟
姊妹，下而勸其妻子，此約家庭中說也。外而勸其親戚朋友鄉黨鄰里，
及一切相識之人。則自己之功德，更為廣大。往生之品位，便可高增矣。

<h2>復王悟塵居士書三</h2>
治瘧疾方，治無不愈。一弟子以其方治數百人，每令用過字紙勿棄，
仍有棄者，心頗懮之。夢一老人謂曰，但用白紙一條，寫瘧疾調理丸五
字，焚於溫開水中，服之即不發矣。試之奇效，亦須於末發一點鐘前服
之。焚字倏時，宜以長針或錐子掏於紙條頭，以免火燒手，或致字未焚
盡。世間有許多事，不可以情理測度。一廣東弟子以治瘧疾方，治無數
人。或問是何道理，不是咒，不是符，不是藥，而能治病。彼云：「此乃
無道理之道理，名為不可思議。
<pb n="142"/>
又女人臨產，念南無觀世音菩薩，決定會安然而生。蘇州一貧家婦，
生子死去，其夫到醫院請西醫來開肚皮，西醫要二百元，方肯開。其家
辦不到，西醫去。隔壁乃開醫學館之館長家，伊夫婦皆皈依<le>光</le>，其婦聞
之去看。令其家念觀音，伊亦幫他念。不久產婦活而兒子生矣。一函遍
復已說之，祈與一切人說之。此亦自利利他之一端也。<little>（六月廿九日）</little>

<h2>復王悟塵居士書四</h2>
現在浩劫當前，大家通要認真念佛，求生西方。切不可求來生人天
福報。縱得福報，也只暫時。福大則造業大，既造大業，必受大苦。若
生西方，則永離眾苦，但受諸樂矣。王慧茹法名，另紙書之。開示，以
一函遍復代。

<h2>復陸治平居士書</h2>
世間醫藥，能治身病，不能治心及生死等病。佛為大醫王，能治身
心生死等病。汝既以濟世活人為志事，當兼用佛法，則其益大矣。因為
汝取法名為慧醫。<le>光</le>老矣，旦夕將死，目力精神均不給，不能多書。今
寄一函遍復藥方等各一張，以為自行化他之據。又開示錄一本，毒乳殺
兒之廣告，當為一切人說之。

<h2>復費師敏居土書</h2>
手書備悉。<le>光</le>老矣，目力精神均不給，不能詳為開示。雪白紙耀眼
不能書。今為寄一函遍復，及淨土五經十要文鈔等二包經書。倘肯息心
詳閱，當可悉知淨宗宗旨。然須恭敬，切不可照讀儒書之絕無恭敬也。
儒者不敬書，故世道亂而不已。設儒者敬書，則凡讀書人均是希聖希賢
之士，何至亂至此極乎。讀佛法中經書，必須淨手潔案，正身端坐，如
對佛面，親聆圓音。果能如是，則業降日消，智慧日長。以己所知，導
利一切，是為慧懋。懋，勉也。以淨土法門自行化他，自勉勉人，則便
現生出此五濁，登彼九蓮。即書所謂德懋懋修，功懋懋賞也。然須敦倫
儘分，閑邪存誠。諸惡莫作，眾善奉行。<little>（此二句乃佛經中之略戒經、
陰騭文引用之、）</little>方為真佛弟子。方可令人相觀而善。故曰以言教者訟，
<pb n="143"/>
以身教者從，世出世法無不以身為本也。

<h2>復化凡居士書</h2>
手書備悉。淨土法門，乃佛法中之特別法門。非宿有淨因，頗難生
信。禪者以見性成佛自雄。講者以宏揚教觀自矜。不但不肯提倡，極力
破斥者，居其多數。未法眾生，不遇淨土法門，縱能明心見性，深通教
觀。誰能不斷煩惑，了生脫死。<le>光</le>宿業深重，生甫六月，遂即病目。從
此一百八十日，未一開眼。除食息外，晝夜長哭。迨好之後，尚能見天。
入塾讀書，深中韓歐程朱之毒，幸無諸公之才。否則當受生身陷獄之報。
後知彼非，因即出家。宗教門高，無力窺測。唯期仗佛慈力，往生西方。
二十年前，掛搭普陀法雨寺，住間寮。<rubynote t="印光"/>二字，絕不形諸紙筆，故得
安樂無擾。民六年，已有二人將與友人書排印數千送人。次年徐蔚如印
文鈔，此後則日無暇晷矣。<le>光</le>只以淨土法門為彼說，一任人謂我無知無
識耳。汝既讀文鈔，安士書，了凡四訓等，以此自行化他，足可綽綽
有餘。若再研究宗教，竊恐見宗語之妙，教理之深，又將淨土弁髦視之。
反不如老實頭一無所知，一心念佛之為穩當也。<le>光</le>老矣，目力精神均不
給，以後無極切要事，勿來信，以無目力看與復也。今為汝取法名為師
遠。遠，即晉廬山慧遠大師，乃創興蓮宗之祖。以遠公為師法，則不至
被現今各宗知識所搖惑。世之學佛者，率以開悟為志事。不知悟而未證，
尚不濟事。即證初二三果之人，亦難免來生因福造業，或致墮落惡道。
證四果者，方了生死。此依小乘說。若依大乘圓教說，初信斷見惑，與
小乘初果同。七信斷思惑盡，方了生死。初信至六信，尚未了生死。
初信位菩薩，其神通智慧，已非凡情所能測度。況二三四五六信位乎。
參禪之人，每以宗家機鋒轉語，淨宗教宗皆無能答，為道高妙，而人不
能知。實則起此知見之人，亦不知古人之意。果真知者，必無自雄自矜
之熊。何以故，以絕妙之語，亦極平常之語。不但會得不濟事，即大徹
大悟亦不濟事。直須完全證得，方為了事。後世能證者，實不多覯。五
祖戒禪師，<little>（五祖寺名、師戒禪師為五祖寺住持、故稱五祖戒、）</little>於宋初
名暄宇宙，門庭高峻，若龍門然，死後為蘇東坡。<little>（有事跡可證、）</little>東坡
以前世慧力，其文字見地，俱不平常，而復不拘小節，其守杭時，尚常
<pb n="144"/>
邀妓自娛，可知戒師並初果尚未能證。何以故，以初果得道共戒，<little>（自
然而然）</little>任運不會犯戒。若不出家，亦娶妻室。縱以殺身之威脅之，令
犯邪淫，寧肯就死，決不肯犯。禪者若知此義，何敢藐視淨土，高推禪
宗。讓愚夫愚婦，仗佛力以往生。自己甘處輪迴，不願出離乎。<le>光</le>說此
者，恐汝不知所以然。被禪者所屈，而捨佛力以仗自力，致了生死於驢
年。<little>（盡未來際亦無驢年）</little>一函遍復所附偈語，抬<le>光</le>過高，令
<le>光</le>慚愧無
似。今寄藥方一紙，以白紙不能批，今附於此。瘧疾方，不拘其病一
二年，或十餘年，均一治即愈。戒煙方，又可治肝胃氣痛，雖數十年，
亦一治即愈，但不可加煙。痳瘋膏，又名蒼耳膏，若用大鍋熬，須用
一四寸寬，半寸厚，七八尺長竹板，或木板。<little>（短則人隨板大動、太吃
力、長則小動、不吃力、）</little>下頭去楞角，要與鍋底合。不住氣推鏟鍋底，
以免鍋底結焦，致藥失性。小鍋亦須用小板推鏟，此系熬糖之法。因此
膏久熬，非如此必定鍋底結焦，不可不知。北方此病少，南方及西洋各
國皆有。各處醫者，只能減輕，不能斷根。此藥能斷根，故特詳說熬法，
以期有利無弊。

<book>印祖文鈔三編下冊</book>
<sarticle>印祖文鈔三編下冊卷三</sarticle>

印光法師文鈔三編卷三
<h2>復楊佩文居士書</h2>
舍利未至原處，更為神變無方矣。此殆佛菩薩欲令汝與一切見聞者，
深植善根，特為示現耳。梵語舍利，亦云設利羅。<little>（此名現絕不用）</little>此
云身骨。此約佛涅槃後，焚身化作八斛四斗舍利而說，乃約多分而言。
亦有非身骨之舍利，如宋人刻龍舒淨土文板，得三顆舍利於木中，三顆
系三處得。又善女人繡經，針下有礙，視之得舍利者。又有念佛口中，
得舍利者。有高僧洗浴令其徒揩背，聽錚然有物落下，視之乃得舍利者。
雪岩欽禪師剃頭，其發變成一串舍利。宋長慶閑禪師圓寂，焚化日大風
旋吹，煙至四十里外。煙所到處，屋上樹上草上均有舍利，收之有四石
多。外道不知舍利，乃戒定慧力所致。謂為精氣神之所煉成者。此系竊
<pb n="145"/>
佛教之名，而絕不知佛教之義，便妄造謠言也。多分屬遷化而得，如刻
板繡經，及念佛口中得者，並汝燈花上得者，乃因精誠之極，佛慈加被，
為之示現者。又佛舍利，更為神變無方。如隋文帝未作皇帝時，一梵僧
贈舍利數粒。及登極後視之，則有許多粒。<little>（數百）</little>因修五十多座寶塔。
阿育王寺之舍利塔，可捧而觀。人各異見，或一人一時，有大小高下轉
變，及顏色轉變，及不轉變之不同。是不可以凡情測度者。世人以凡情
測佛法，故只得其損，不受其益也。汝欲皈依，今為汝取法名為慧潛。
謂其心與佛智慧，潛相符契也。即古人所謂愚夫愚婦顓蒙念佛，即能潛
通佛智，暗合道妙之謂也。現在大劫將臨，無論家屬外人，同須勸彼志
誠念佛，並念觀音，以為預防之計。否則禍患一至，了無所恃。且勿謂
念佛必無喪身殞命之者。即喪身殞命，而靈魂所趨，各不相同。固不得
以不能免劫，以為念之無益也。今為汝寄書一包，又有一函遍復一張，
則若繁若簡，均可依行。不得又復來信，以自擾擾人也。

<h2>復開生寧生昆季書一</h2>
昨接汝書，知汝父病極沈重。不可作世間癡心妄想，當依佛法為之
助念南無阿彌陀佛。祈其壽已盡，則速蒙佛慈接引往生西方。壽未盡，
則速得痊愈。汝父年已七十多，當此危險世代，固宜全家一心念佛，求
佛接引往生西方。若其世壽未盡，亦可以助念功德，令得速愈。但不可
只求病愈，不求往生，如其壽盡，便失大事。當為汝父一心助念。彼能
念，即隨之念。不能念，則一心聽汝等念。凡要緊事，當先問問。不要
緊事，概不可提。若有志誠懇切之居士，宜請幾位。同你們分班相續不
斷的助念。一直念到斷氣之後，還是一樣的念去。如此接連再念三點鐘，
方好停念。又切不可未死以前，及纔斷氣，就揩身換衣哭泣。此等行為，
皆是拉他下海。世間人以此為孝，其破壞正念，不能往生，反令墮落，
罪同殺親，要緊之極。靈巖今日即請十僧打一佛七，佛七資一百圓。又
為立一木牌位，永遠供到念佛堂內，長年念佛，利益甚大，須五十圓。
此一百五十圓，當由郵局直匯木瀆靈巖山寺妙真大師。佛七亦是求佛接
引。若世壽未盡，亦必能速愈。汝等欲減己壽而增父壽，<le>光</le>不為然。何
以故，當此高年，又經亂世，後來之事，不知如何。固宜祈親速生西方，
<pb n="146"/>
以免後來或不如現在，則更難助念矣。今附大悲香灰少許，沖水澄清服
之。縱死服之，亦能神識清明，正念往生。若不至死，則可速愈。至於
死後，切勿瞎張羅，開吊會親友。即至親厚友來，必須用素，永斷酒肉。
喪葬，敬神，待客，通通用素。萬不可用酒肉。喪中不用酒肉，儒家古
禮如是，不獨佛教為然。皇太子居喪，偷著吃酒，史官必書其事，以傳
後世。現在禮廢，居喪作樂殺生，當做體面，汝等切勿學此極惡之派。
又將亡人行狀印出，請名人題贊，遍送親友，此事亦極無禮。將親之像，
印於其上，人一收到，看過便丟於廢紙中，不知如何褻瀆。汝等必欲榮
親，當念念省察自己，居心動念行事，不敢有一念對不住佛菩薩天地鬼
神。果能終身如是，方為大孝尊親。否則所行不善，人必謂汝父損德，
故有此不肖之子。所以人不可不自重也。

<h2>復開生寧生昆季書二</h2>
手書備悉。世間為兒女者，於親臨終，多是落井下石。汝兄弟肯聽
我言，致汝父往生西方，是為真孝。汝須知無論老幼男女，臨終均宜如
是助念。均宜氣斷以後，至少須三小時，不動彼體，不停佛聲，不行哭
泣，愈久愈好。<little>（恐不洞事的人、久則不能依、故止云三小時、）</little>神識不
清，吃大悲水後，神識便清。可知佛力不可思議，法力不可思議，眾生
心力亦不可思議。<little>（即汝等誠心）</little>吳澤南之母臨終，舌硬不動。澤南以
大悲水點於舌上，頃刻舌軟而能念佛。一向聲極小，此時連念三大聲佛
而去。汝父臨終之象，果非虛飾，決定往生。平常人死，熱氣一無，身
體便硬。念佛人數日不硬，乃是常事。迴煞一事，乃世人俗見。凡寺廟
中死人，均無迴煞之事。吾鄉名為出殃。念佛人往生西方，不可依俗人
瞎安頓而行。今為汝等立一儒釋兩兼之辦法。當迴煞時，全家至誠念佛，
或一小時，或二三小時即已。切不可照俗人迴煞之辦法，則於亡人及存
者，均有大利益。至於開吊宴客，實在失禮之極。宜以此費作振災費，
以此功德，迴向西方，是為最善。即不能無一客來，決不可用酒肉，即
敬神亦用素。<le>光</le>於汝前來信時，朝暮課誦，已為汝父迴向往生。今當再
為迴向三七，以盡師生之誼。至於請名人作贊作誄，皆虛場面。並與亡
人了無所益。當此國破民困之時，當以勿行此等虛華之事為是。汝等當
<pb n="147"/>
知為人子，當以不辱其親，為終身之孝。若實行敦倫儘分，閑邪存誠，
諸惡莫作，眾善奉行之事。人以汝等所作所為，通通皆好。雖口不說汝
父母之德，心中已仰慕欽羡汝父母之德。此為榮親之大者。若吃喝嫖賭，
無所不為，縱將父母之德，說得再多。人心中必謂汝父母必有損德之事，
不然何得生此種不肖之子。其辱親也大矣。<le>光</le>以汝父之故，為汝等說此。
汝肯依與否，我不能強。汝試深思而詳審之，此語為
可依與否。

<h2>復吳敬仁居士書</h2>
手書備悉。欲國民富庶，當從提倡因果報應起。人能知因果，自不
作越理犯分之事。亦不肯務求華美，以耗費有用之金錢，為玩物喪志之
棄擲。數十年來，以人民之脂膏，買自殺之器械。一年不知輸於外國幾
千萬萬，此吾國互相戕賊之本也。此權雖不操在無位之人，何妨與一切
人說說，俾勿隨此流也。汝既求皈依，今為汝取法名敦本。敬為德本，
敬則必能懲忿窒欲，諸惡莫作。仁為道本，仁則必能仁民愛物，眾善奉
行。再加生信發願，念佛求生西方。勸一切人勿造殺因，免受殺報。往
生西方，則超凡入聖，了生脫死。由家而鄉而邑，不惜心力而為奉勸。
則是藝也而進乎道矣。至於修持之要，文鈔具有。祈詳閱之，自可悉知。
其要在於實行與至誠。否則不是敦本，乃是戕本。今寄一函遍復及藥方，
以期普利同仁。

<h2>復振鶴居士書一</h2>
汝既發心皈依，今為汝取法名為慧邁。謂依佛智慧所說之淨土法門
而修，即可超出三界生死之外，故名慧邁。汝既有文鈔等書，但依之修
持，即可得真實利益。<le>光</le>目力不給，不能詳書。既皈依三寶，必須要戒
殺護生，吃淨素。即一時不能即吃淨素，亦須持十齋或六齋。尤須深知
食肉之過，即非吃素之日，亦須極力減少食肉。更須一心念佛。如有佛
像，朝暮在佛前燒香禮念。除此之外，行住坐臥都好念。即吃葷之日，
亦要念。要日日時時常念。又要教家中一切人，及外面一切人都念。又
要敦倫儘分，閑邪存誠，諸惡莫作，眾善奉行。方為真佛弟子，方有往
<pb n="148"/>
生西方之資格了。餘詳文鈔及一函遍復。

<h2>復振鶴居士書二</h2>
去臘之信，未收到。今為汝妻書一法名，又寄書二包。<le>光</le>老矣，目
力精神均不給。以後永勿來信，亦勿介紹人皈依，以無目力工夫應酬也。
即向弘化社請書，亦不庸信內附與<le>光</le>之信。附亦決定不復。此二包書系
送汝，亦勿寄錢來，以免彼此煩神。女人以相夫教子為天職，文鈔嘉言
錄中屢說之。一函遍復亦略說之。肯依之而行，一生受用不盡。

<h2>復念佛會諸居士書</h2>
白慧修來，持手書，令訂助念團章程。此有飭終津梁所訂章程，可
斟酌用之。<le>光</le>老矣，精神目力均不給，已於去冬力拒一切信札差事。凡
來信，均囑以後勿再來信，來決不復，亦不許介紹人皈依，庶不至因過
勞而喪明及殞命也。所有十一法名，悉開出。香敬六圓，並白慧修白福
勁之二圓，共八圓，悉為貴會寄初機所看之書，並凈業日課。以後若再
來信，則定規不復。祈各各敦倫儘分，閑邪存誠，諸惡莫作，眾善奉行，
信願念佛，求生西方。庶可不愧為佛弟子。現生便可超凡入聖，了生脫
死矣。祈與諸位說之為幸。一函遍復，關係甚大，，一切人均當依之而
行，則利益大矣。

<h2>復喬恂如居士書</h2>
去冬接手書，知在太平代真老著書，卓有成績，不勝欣慰。凡事無
論大小，既屬於我，當盡心力而為。所謂師子搏兔，亦用全力。人生世
間，一瞬即過，幸在世間，當認真為。否則年時已過，欲為而不能。<le>光</le>
已八十，一事無成，只會穿衣吃飯。所謂少壯不努力，老大徒傷悲。汝
年志方強，當黽勉從事，庶無徒傷悲之遺憾也。

<h2>復白靜修居士書</h2>
手書備悉。天熱事冗，不暇多敘。今為汝取法名為慧修。謂依佛智
慧而修淨土，自利利他。餘照一函遍復所說而行，則世出世法，兩皆具
<pb n="149"/>
足無欠也。恐汝見聞未廣，今為汝寄淨土十要一部。末世之人，不依此
修，則雖是修行，亦可憐也。以不知仗佛力，而偏欲仗自力，則恐永無
出生死之日矣。佛學救劫編一部，安士全書一部，飭終津梁一本。有此
諸書，為前途導師，自不至或隨聰明自負者所誤也。

<h2>復節慧竹居士書</h2>
世間愚人，每好自立門庭，竊取三教之語言，立一秘密不許為人說
之道。由其秘也，人莫知其內容，故皆如蒼蠅之逐臭而投之。由其未授
道前發咒也，故致愚人死也不敢違背。世間一切外道，仗此二法，遍佈
天下，莫之能滅。使彼等無此二法，則無一外道能存立於世間也。汝
等幸出邪途，歸於正道。當敦倫儘分，恪遵佛法。武左二人法名，另紙
書之。為彼二人各寄書四包，以作開示。祈與彼等說之。年內當有二次
書若干寄來。<little>（八月十三日）</little>

<h2>復駱季和居士書一</h2>
接手書，不勝感愧。<le>光</le>幼失問學，老無所知。人皆以訛傳訛，妄謂
<le>光</le>為知識。迫不得已，只好以土語湊集塞責。不億閣下亦以萬人傳實者
為實，而不察其實為一人傳虛也。心經序，不加罪，已為分外，況復過
譽，愧何有極。貴刊改作月刊，甚為有益。至謂<le>光</le>之蕪稿，何堪佔此好
地步。而況冗務多端，代勞無人。縱有一二差堪入目者，亦無暇鈔寄也。
至謂出家專修之說，<le>光</le>絕不以為然。以閣下才智足以宏法，率其家人同
修淨業，是為兩得其益。若一出家，家人困苦，必起謗法之心。是未能
自利，先害家人，忍為之乎。佛法無一人不堪修，亦無一人不能修。但
能念念知不修淨業生西方，則長劫輪迴，莫之能出。以茲自愍愍他，自
傷傷他，大聲疾呼。俾近而家人，遠而世人，同修此道。其利益，校之
唯求自了者，何止天地懸隔也。當今之世，壞亂至極。欲挽世道人心，
尤須以因果報應之事理，為第一著。知因果報應，自可勉為良善。倘唯
說玄妙，不注重於因果，或致成口口說空，步步行有之派。其益亦不過
作未來之種子耳。若注重因果，則便存改過遷善之心。此現在宏法之所
宜急講也。
<pb n="150"/>

<h2>復駱季和居士書二</h2>
廿四接手書，不勝感愧。<le>光</le>之文，殆同聚葉。而閣下與李契源踵訛
襲謬，以為可以令人生信，<le>光</le>亦只好將錯就錯。奈近數日人事偏多，直
無暇晷，以故延至於今，不勝歉仄。佛法要論，本欲看兩遍，以無工夫，
只看一遍。以原標凡破體字皆標，<le>光</le>亦效之。其中有可以商酌者數字亦
標之。祈為裁度。序文湊六百數十字，支離絡索，殊無可觀。不過借以
塞責。若弁之書首，亦只是弁髦之設，於本書絕無發明處。廿六日方遠
凡以閣下之始終心要鈔，寄二本來，祈為一校。隨即看兩遍，次日即寄
去。以排時校者尚有遺漏，恐彼或印勘誤表，故不敢久延耳。廿八蓮航
居士亦寄一本，想閣下已經閱過。其訛字亦已備知，故不寄來。唯十九
頁十七行，及二十頁二行，似有脫文，祈詳察之。如果有脫訛，祈標示
改法，寄於上海閘北青雲路恆裕裡七十四號交方遠凡居士。彼寓其姨丈
家耳。李契源之函，隨函寄回。

<h2>復駱季和居士書三</h2>
接手書，及所改之文甚好。此書文義俱好，唯此處似有欠缺。以故
<le>光</le>乞閣下補之，以備再版時添入耳。此外悉無欠缺。所有錯字廿餘，皆
抄者粗心所致。<le>光</le>擬為再版計，故於錯字並俗字，及圈之多者缺者，一
一標之，以寄方遠凡。今將所標之本寄來，祈一覽。此系校對微事，何
可謂鑒訂。有諦公序，足可發人景仰，何須<le>光</le>序。況<le>光</le>冗事繁多
，不久
要往申料理觀音本跡頌事。又另排文鈔，擬每頁加二行，每行加二三字，
添三萬言之文，尚可不加紙面，亦省費之一法。又以青年不知節欲，並
房事忌諱。由茲死者無算，成殘疾者亦無算。因發心排印不可錄，增上
萬言，改名壽康寶鑒。一居士出一千六百元印送，可印近三萬本。此次
往申料理付排。秋後文鈔壽康寶鑒俱可出書。由是之故，頗形忙碌。大
約五月半間，或可回山。心經淺說，未見寄來，此不須慮。縱有一二錯
字，亦無大關係。通文義者，自能知之。

<h2>復駱季和居士書四</h2>
<pb n="151"/>
十一日一函，諒已收到。昨接手書，不勝感愧。彼此心交，何須格
外謙虛。心經淺解，無甚錯訛。以見閣下凡破體字，時或標出。故<le>光</le>按
例詳標。間有一二改者，祈詳察之。庶不致剜肉做瘡也。大士頌，以去
年打仗，所訂之紙不敢發。<little>（中華二千多件）</little>至後水涸，不能出山。今
正尚未來，因權用毛太，印一萬，以備眾覽。當於此月內可發送。閣下
用可否惠賜幾部，何視<le>光</le>之小也。<le>光</le>擬募印數十萬，遍佈中外。
雖未能
如願，然已有六萬部。雖全歸任者自送，而亦有萬餘部，祈<le>光</le>送者。閣
下問已出版則可，言可否惠賜，則過為謙虛，反成小視<rubynote t="印光"/>也。<le>光</le>
冗事
實繁，無暇作文。於廿一二當往申料理觀音頌事，並將文鈔令中華另排。
又以不可錄增訂付排，大約年內俱可出書。不可錄以一居士蒙三寶加被，
不藥而愈數月之痼疾。<little>（因其妾以終身吃素禱、即日病回機、不藥而愈、）</little>
以久病尚未復元，即犯房事，遂致殞命。<le>光</le>念世人未知忌諱，故致死亡
者，不知幾何。遂發心印此，以拯青年於無形之中，致治於未亂，保邦
於未危。使此居士知此，斷不至得此結果。其人尚誠實好義，非下流派。
惜不知其忌諱，以致送命。而以至誠禱夫病愈之賢妾，竟成殺夫之惡婦。
皆其平日昧於夫婦房室之道，有以致之。閣下行醫，益宜以其忌諱為囑。
俾一切人不至誤送性命，其功德比用藥治病之功，當更廣大。此後無要
事，勿來信。以出門事繁，無暇答復。大約五月半間，可以回山。以有
去年三月，本寺退居所託鑒訂普陀山誌。<little>（系一儒生修）</little>一年之久，尚
未暇看。回山當先了此事，俾其流通也。<little>（三月十四日）</little>

<h2>復龐契誠居士書</h2>
所附之戒煙方，好極。<le>光</le>於安士書文鈔木刻鉛印二板皆附之。又遍
寄與各處知友，祈其流佈。其依此戒好者，十居八九。其不好者，大半
其人先有色癖，一戒即出別種毛病。此非藥之不靈，乃屬彼之底虛。是
特別性質，非通途常法。恐或有一二不靈，謂其方不善，故為敘其所以。
噫，吾國之人，一迷至此，以鴆毒作補養，安見其不家敗國窮人民頹廢
也。嗚呼哀哉。

<h2>復柏齡居士書</h2>
<pb n="152"/>
今之學堂，直是一個陷人坑。不陷於邪說中，便陷於自由戀愛，任
意冶游。須知人只四五尺一動物耳。而與天地併稱三纔，則人之名，尊
無與等。名既尊貴，必有尊貴之實，方可名之為人。否則便是衣冠禽獸，
以其無有人之氣分故也。才者，能也。天能生物。地能載物。人能繼往
聖，開來學，補天地之化育不及。故與天地併稱之為三纔也。若只知飲
食男女。不知孝悌忠信，禮義廉恥。則較禽獸為惡劣。是人也，空得一
世人身，絕無一點人氣。則一氣不來，當墮地獄。經百千劫，了無出期。
欲為禽獸，尚不可得。況又得為人乎哉。汝最初不知此義，聞惡友之誘
即冶游。及惡毒已受，疼痛不堪，好後又行又發又犯。亦太不知好歹，
太無志節矣。須知男子冶游，與女子偷人，了無高下。世人每以女子偷
人為賤，而於男子冶游，則不以為怪。此皆不知人之名義，所以有此惡
劣知見也。幸汝以屢次受苦，始知回頭，亦是宿世善根所使。而<le>光</le>又詳
說所以者，恐汝此心未死，後來或復蹈此覆轍。故欲使知人名尊貴，而
不致自暴自棄。並以此勸諭一切青年男女，同凜人之尊貴名稱。實行敦
倫儘分，閑邪存誠，諸惡莫作，眾善奉行之世善。又復發菩提心，普利
自他，同皆生信發願，念佛聖號，求生西方，以修出世之善。是則可名
為人。雖不能繼往開來，參贊天地之化育，如古聖賢。然亦有少分繼往
開來參贊之功德，則人之名，方有實際，不成空談。今為汝取法名為宗
誠。宗，主也，本也。謂以真實至誠，自行化他。不使有一絲毫虛假，
及惡劣念頭，以至孤負人之一字也。五戒且先自持。既能真持，久之則
受，又有何難。倘心仍猶豫，是則名為兒戲。不但汝自罪過，<le>光</le>亦同得
罪過。<little>（六月八日）</little>

<h2>復慧才居士書</h2>
嘉夢頻得，乃宿因現懇所感也。大寺院，即華嚴法會。但以未破煩
惑，只見劣相，不見勝相。然亦頗不容易見此境界。至於長者取水賜飲，
乃文殊菩薩以甘露賜汝也。宜常勉力，庶不負此一番加被之恩德也。良
以博地凡夫，多隨境轉。故曾子於將死之時，始說詩云，戰戰兢兢，如
臨深淵，如履薄冰，而今而後，吾知免夫。不到臨終，尚恐或有陷溺，
不敢說此大話。今之好說大話者，皆是絕不在腳根下用功之狂夫也。令
<pb n="153"/>
友舌根不利，乃其宿業。念法華固好。念佛念觀音，亦能消業增慧。不
可固執，謂唯念法華方能也。念佛若真至誠，尚能超凡入聖。豈止令舌
根利而已哉。<little>（丁丑年元月二十五日）</little>

<h2>復慧華居士書</h2>
數日前接汝書，不禁令人心痛。吾國各省天災人禍，重重降作，民
不聊生，誠可痛息。推求其故，遠因程朱破因果輪迴。近因當權，棄古
聖人之法，行西人之道。以致舉國若狂，人心愈壞，天災常臨也。汝家
既近江岸，不但房屋已無，且恐田地亦壞。顧目前計，將老母家眷搬到
省中。有汝之薪金，尚好維持。若心想過奢，欲恢復舊有之房屋田地，
恐無此力。若強為之，或有不得不隨現在人之行為者。則是猶嫌災小，
更造大災之因，實為癡人之計慮。果能通身放下，只顧現狀。大災之後，
決不敢又造災因。則後來當有不期然而自然之好現象。君子素其位而行。
<little>（現在也）</little>此乃素患難，行乎患難之良法也。至於設法救濟，<le>光</le>
實無此
大力。今年零碎振濟及公益，用千多圓。又以他人所施印書款，令彼撥
振陝災有二千多圓。況<le>光</le>一向不肯向人募款。不過彼既發心，令其轉移
而已。所當致力者，要極力提倡舊道德因果報應。目下排印八德須知，
待出當寄數包，以為提倡之根據。<le>光</le>現忙極，一切應酬通謝絕。以去春
起，修正清涼峨眉九華三山誌，請許止淨標其大致。修理安頓，悉歸於
<le>光</le>。一年多來，未了一部。今清涼志已排，若不拒絕一切，則實難求如
法。大約明年此時，或可俱了。若有所出，亦當為寄。祈勿來信，即書
收到，只簡略說其收到而已。

<h2>復陳伯達居士書一</h2>
接手書，知令嚴所有靈感甚多，不勝欽佩。若約受法時，大士與天
龍八部皆現。尚有密宗禁戒，不許宣傳之妙境。此豈為素奉基督曲為示
現乎。若依此義判，必定有所證。若無所證，聖決不率爾虛應。至謂起
信之見應身，乃念佛人臨終之相。以未破無明，所見皆應身。報法之身，
非彼善根所能見者。至於普陀梵音洞之見，乃曲令眾生增長信心。人人
得而見之，不可引以為例。若引，則便致一切人，皆依此以造謠言矣。
<pb n="154"/>
五臺之文殊，古人見者頗多。然皆有大因緣，或有深工夫。見則必有悟
解證入。<le>光</le>，光緒十二年朝五臺。先在北京琉璃廠遍求清涼山誌，只得
一部，日常看之。以天冷至三月初，方到山。住山四十餘日，見來朝山
者，多說見文殊菩薩，實少真行持者。固知朝山者說見，皆附和古人之
跡以自誇耳。使其果見，其人必與隨流打混者金？各別。否則文殊便不
自重，而輕以現身，所為何事。理即佛，即一切眾生是，非指背塵合覺
而言。若背塵合覺，則便屬名字矣。某君之入定則同毗盧遮那，出定仍
是凡夫，乃不知慚愧，大言欺人耳。使果同毗盧遮那，斷不至仍是凡夫。
彼蓋欲以密宗壓人。不知<le>光</le>縱不知密宗，豈不知是非，而即可籠絡乎哉。
汝父一生靈感甚多，即在千百里外者聞之，亦當發生信心。況汝母去時，
金臺現瑞。又復回報汝兄弟及諸婦。尚不生信，亦可謂強項之極矣。汝
父母現生歿後，皆有事跡超凡入聖。不於此大利益處生感激，而乃於家
道貧富上計較。謂奉耶而富，奉佛而貧，因茲不生信心。是與見摩尼寶
珠，隨人心意而為雨寶，仍復輕視此珠，而寶貴魚目，以為至寶者，了
無有異。喪心病狂，一至於此。致勞汝母又為現身，始稍止謗語。真可
謂婦有長舌，唯厲之階，孤負佛恩，孤負母恩矣。逆境苦況雖惡，然欲
成就道業，尚賴此以警覺。否則日奔馳於聲色貨利之場，何暇顧及自己
本有佛性，而汲汲然欲得親證，以得其受用也。眾生之生死不了，皆因
有我。使其無我，則貪瞋癡，殺盜淫，從何而起。由妄認此四大假合之
我，遂將常樂我淨四德之真我，全體埋沒。此所以世道人心，日趨日下。
殺人盈野盈城，而不生憫恤，皆由為我之故耳。<le>光</le>系直心腸人，不能不
為汝實說。<little>（乙丑十月二十六日）</little>

<h2>復陳伯達居士書二</h2>
汝說自利須出家，利他須不出家。不知修戒定慧者，唯出家為易。
若修淨土法門，則在家更為得力也。倘謂在家決難修行，則出家亦不能
修行。何以故，以在家不著力，出家能認真乎。此可預決其不能之勢耳。
汝家有妻子，無所依靠，何可作此妄想。此系因循推託之情。使汝真出
家，汝仍是懶惰懈怠，無所成就。<le>光</le>見之多多矣。至於受戒一事，諸惡
莫作，眾善奉行，乃三世諸佛之總戒。誰不許汝自己發心受。即五戒，
<pb n="155"/>
誰不許汝向佛前自誓受。何須要到普陀，方能受乎。普陀千萬勿來。以
來須用若干川費，經若干日，亦不過但授以五戒之名相而已。即必欲從
師受，常熟亦有清修僧人，豈不能授。而必欲從<le>光</le>受乎。學佛之人，先
以知因果慎獨上下手。既能慎獨，則邪念自清，何至有所不如法處。若
有，則當力令斷滅，方為真實行履。否則學在一邊，行在一邊。知見愈
高，行履愈下。此今學佛自稱通家者之貼骨大瘡。倘能以不貳過是期，
則學得一分，便得一分之實益矣。現今之世，乃一患難世。<le>光</le>前請許止
淨所著之觀音本跡感應頌，已令付排。今寄說明一紙，有欲利人者，不
妨令其任印流佈。現已任及五六萬部矣。<le>光</le>擬印萬十數遍佈中外，恐不
易到。上十萬部，當可做到。<little>（乙丑十一月初七）</little>

<h2>復周文珊居士書一</h2>
末世眾生，欲於現生了生脫死。若不念佛，求生西方，決定做不到。
何以故，以無力斷惑故。念佛求生西方，仗佛慈力。未斷惑者，亦可往
生。既往生已，惑業苦三，悉皆消滅。喻如片雪當於大冶洪爐之上，未
至而化。以西方乃佛菩薩境界。凡夫到此，凡念不期斷而自斷。汝若欲
了生死，當請印光法師文鈔，<little>（上海佛學書局有）</little>過細看，自然了知所
以。<le>光</le>老矣，目力精神均不給，以後切勿來信。來亦不復。以文鈔即是
一部開示，何得又要一篇乎。又況旦夕將死，不能應酬乎。<little>（八月十二）</little>

<h2>復周文珊居士書二</h2>
十四接手書，備悉。以冗繁未即復。五元當為文鈔續編排印之資。
<le>光</le>本不欲再印，故從民十五年中華書局增廣文鈔排好，所有應酬文字，
概不留稿。而報國當家明道師，令人私鈔。廿四年去世，彼所抄之稿，
歸靈巖當家。彼又搜羅於半月刊等書中，只好隨他的意。現派人抄作真
體，免得排時錯訛。汝決定要求生西方，當向本埠佛學書局，請印光法
師增廣文鈔及嘉言錄看。如其有暇，則請淨土十要，淨土聖賢錄，<little>（此
二皆<le>光</le>所排印者、）</little>淨土五經<little>（此系書冊本、亦<le>光</le>
所排印、）</little>看。則淨土
法門之大致，便可悉知矣。既欲生西方，必須三業清淨。當戒殺吃素，
亦勸父母兄弟姊妹妻子均吃素念佛，求生西方。生西方，則超凡入聖，
<pb n="156"/>
了生脫死。何忍令生我之人，及同氣連枝之人，不得此殊勝之利益乎。
旁人世人尚須勸其修持，何況自己父母眷屬乎。須知念佛求生西方，乃
佛法中之特別法門。多有參禪講經者，不以此法提倡，宜立定主宰，無
論他如何說，汝總不依他的話，另修別法。何以故，以念佛是仗佛力了
生死。有真信切願，志誠懇切念，個個人都好了。其餘法門，皆須斷盡
煩惱，<little>（即三界內見思二惑）</little>方能了。其難易相去天淵。<little>（八月十七）</little>


<h2>復馬宗道居士書一</h2>
接手書，知道念日純，不勝欣慰。今年之亂，千古未聞。此皆吾人
往昔劫中惡業所感。故雖未實受害，而其驚慌慘淒，何可名言。閣下既
知氣憤為害，何不當發氣憤之時，作我已死想。死則任人所為，絕不相
爭矣。若常時作將死想，則道念自切，情念自息矣。今人好髮起新章程，
彼廢倫免恥等，尚可公然提倡，欲推行全國。吾人遵佛教誡，戒殺吃素，
又何懼同教中之異議。當仁不讓，見義勇為。尚祈以身作則，引彼拘於
教者，入大乘法門。以期不孤佛恩，不負己靈，方為救世之道。
老年人固宜一心念佛。看大乘經論，不過明理性，種善根而已。若
必欲現生了脫，請如到臨命終，如墮大水火以求救而念佛。則必可仗佛
慈力，帶業往生。否則難保定矣。祈熟讀文鈔自知。
世人每以教界相拘，致畢世不聞大法，尚自以能遵守本教為功。若
果本教之聖賢，只許人依本教之理教。他教之理，縱有勝於本教者，亦
不許入，即入亦不贊許。如是直與市井小兒知見無異，是尚得謂之為聖
賢乎。是知以教自拘者，皆悖本教聖賢之心也。汝本回教，能信奉佛法，
皈依三寶，可謂豪傑之士。然須力敦倫常，恪盡己分。諸惡莫作，眾善
奉行。信願念佛，求生西方。以此自行，復以此化他。自可決定即生出
此五濁惡世，生彼清淨蓮邦。不致上負佛恩，下負己靈也已。今為汝取
法名為宗道。汝妻為宗德。文慶為慧暢。文裕為慧豐。文智為慧純。文
馨為慧馥。俾彼等同皆吃素念佛。如不能淨素，切勿恣意令食。一則保
存慈心。一則衛護身體。汝教食牛，固宜切戒。以牛於人有功，食之更
加罪過。湖南人吃飯，不吃盡，此風甚劣。食為民天，何敢暴殄。宜與
兒女及婢僕等說其所以。雖一粒半粒，亦不宜棄。人若拋撒五穀，必定
<pb n="157"/>
來生無飯吃。今生亦有即得飢餓之報者。人若蹧踐字紙，必定來生無目
及愚癡無知。宜令兒女等同讀陰騭文，感應篇，為彼講說。俾知為人之
道，及三世因果之理。則將來自不至流為暴惡。彼殺父殺母廢倫免恥者，
皆由最初不知為人之道，及因果報應。一聞邪說，遂極力依此，以逞其
肆無忌憚之心，為可哀也。今寄彌陀經白話及心經註，學佛淺說，感應
篇彙編，共一包，以為汝教訓兒女等立身修德之據。
汝蓋未悉心詳閱文鈔。縱閱，亦只泛泛然過目而已。<little>（一）</little>所言先
從十念進行，不知十念一法，乃為極忙之人所設。以終日無暇，但只
晨朝十念。若有工夫人，豈可以十念了之乎。如先念十念，再按自己之
身分，所立之功課做，則可。若但十念即已，則不可。況此患難世道，
禍機四伏。若不專志念佛及念觀音，一旦禍患臨頭，又有何法可得安樂。
況汝家道向有豐裕之名。現雖不比以前，然一班癡人，固常欲奪而有之。
汝不知淨土法門即已。既已知之，何可泛泛然修持乎。即謂世緣或難無
礙，但宜有事時從減。無事時，何亦可作有事時之預備，免間斷之咎而
不修乎。<little>（二）</little>按理宜淨素。雖勢難即淨，但宜少食。即食，亦當存一
憐憫度脫之心。非吃葷人念不得佛也。<little>（三）</little>念佛豈有定章，但取適宜。
清醒時，金剛念，默念。昏沈時，小聲念，大聲念。<little>（四）</little>禮佛一拜，
罪滅河沙。當量自己工夫，勿只取其安逸。<little>（五）</little>禮佛唯取志誠恭敬，固
不在世儀出世儀也。<little>（六）</little>彌陀經，宜朝暮作功課。若有暇，清晨洗漱
畢，或先用十念法。後再禮三拜佛。念彌陀經一遍。往生咒三遍。念贊
佛偈。念佛五百或一千聲。再念觀音勢至清淨大海眾各三聲。再念迴向
文，三皈依。照文鈔及彌陀經白話注後附之修行法。餘金剛經等，當另
一時念。隨自己工夫定。<little>（七）</little>佛號，彌陀經，均無甚別音字。飯食讀
反寺，仍是世音，四書五經皆是如此。以人多忽略，認為特別音。汝試
查查字典。然飯食讀本音，亦可。讀本音，飯即是飯，食即是吃。讀別
音，飯<little>（反）</little>即是吃。食<little>（寺）</little>即是飯，固兩皆可通也。唯
佛號上之南
無二字，必須要作納莫之音讀。其義，白話注後詳說之，不可讀本音。
<little>（八）</little>念佛宜量自己之房屋，地步寬窄。如其能繞，<little>（繞行）</little>
固宜先繞。
或於屋外繞，亦可。繞時亦可舒暢氣息。<little>（繞佛乃表示隨順佛意、）</little>不徒
表示隨順而已。自己修持，但取誠敬。跪，立，坐，繞，各隨其便。若
<pb n="158"/>
欲如法，誦彌陀經宜跪，立誦亦可。至念佛時，則先繞。繞念一半，
則坐念。坐念將畢，則跪念十聲。再念觀音勢至清淨大海眾各十聲。或
各三聲。庶身心調適，不過勞，不過逸，氣暢身適，有益無損。所言令
慈在堂，固宜以此理奉勸。令其生信念佛，以期出生死海。何可謂為過
傲。父母愛子之心，無所不至。彼若知其有益，豈有不肯贊許之理。彼
若不知其益，尤宜多方啟迪。俾生我者，得佛法之實益，是之謂孝。如
彼固執己見，不肯生信，但當代為懺悔罪業。誠之所至，金石為開。況
母子天性相關。汝果真誠為親懺悔，親必有蒙三寶加被，轉生信心之日。
又當令宗德慧暢等，皆如是行。則一門骨肉之親，同作蓮邦諸上善人，
何幸如之。
世事日非，宜勤念佛及念觀音。真達師朝九華去。<le>光</le>於七月廿五即
到太平寺，以印書事，恐須十月間回山。楊棣棠之儒釋一貫，尚未出書。
此書遲出，則所擇必精。然今日之要務，唯在認真念佛而已。凡事須按
時節因緣，及己之能力而論。譬如遇難之人，欲遠逃避，雖金珠滿屋，
皆不敢攜。所必不可不攜者，唯糗糧也。以一日無糧，則不可以生。金
珠若攜，或至招殺生之禍。汝於此時世欲得利益，有淨土諸書，已可以
無憾矣。若不專心致志，縱博極群書，或致反等閑視淨土矣。
早晚宜誦彌陀經，不宜但十念。釋迦當於最初時，先禮三拜。願文
隨意。必須按文發心，方為願。倪夫人若按所說之景象，則決定可往生。
其先見白鬚老人，不見佛及蓮華者。蓋以功行尚淺，故所見校劣也。所
言品位，當在中品中生下生之間。然西方九品，乃大概而論。實則一品，
俱有無量百千萬億品。但得往生，即已超凡入聖，了生脫死。雖在下品
下生，已高超生天百千萬倍矣。近又印感應篇直講二萬，尚未釘出。出
時當寄一包，令兒女等同皆讀誦受持。則長大決不至隨潮流，以行廢
倫免恥等事也。欲兒女皆成賢善，非從此著手，則無由矣。閨範，去年
由魏梅蓀提倡，印一千部。<le>光</le>亦任五十部，今年<le>光</le>自提倡印三千
部。此
系石印無板，別無賣者，今與汝寄一包來。又淺說一包，感應直講一
包，此書當令兒女同念。則不至隨惡潮流轉矣。汝且詳閱淨土經典，及
諸著述。及與法華楞嚴等大乘經。若一味研究，或將淨土法門，反忽略
視之。則所研求者，非所倚仗。所倚仗者，以不專研求，或至反不能倚
<pb n="159"/>
仗。則茫茫苦海，何由而出。豈非求昇反墜，弄巧成拙乎。
娑婆世界，凡聖同居。聖若降臨，亦復示作凡夫。彼必於倫常躬行，
加人一等，令人可欽可佩。後或示其從迷得悟，極力修持。或終身不
示修持佛道之相，而於死後示現異跡，發人深省。儒道耶回四教，皆
有聖賢。然其所發明之理性，但只佛教中人乘天乘而已。於自心本性，
皆未能究竟發明。有不知此義者，以為皆是聖人，便謂悉皆平等，無有
高下。或者以所說未臻道源，謂非聖人者。以在彼當教，堪為聖人故，
皆為未徹之論。世之講道論德者多矣。求其將真妄源本，生死原由，與
心性之極致，生佛之同異，發揮盡致，了無隱遺者，捨佛教則無有也。菩
薩度脫眾生之誓願，無窮無盡。隨類逐形，種種方便而為感化。所謂應
以何身得度者，即現何身而為說法。所云說法，亦不專指口說。或以身
說。或以歿後異跡說。馬玉高之媳，與昔之乞婦畢生之躬行，直可以鎮
坤維而立閨範。此舉見聞之跡所言也。至其死後所現之相，非儒道耶
回經中所有，乃佛教得於現生證果之相。惜世之知道者少，無能發明其
事。但作一種奇異事跡以傳，為可惜也。菩薩欲化外道以入佛道，若不
現外道之跡，則彼外道無由而生信仰，以起修持也。所示之跡，非言說
所能窮其方便。普門品所說，不過舉其大概而已。現今世道壞至其極，
而信奉佛教念佛念觀音之靈感，甚多甚多。<le>光</le>以冗忙，精神不給，以故
皆不記錄。若錄當成巨帙。
汝頗有家資，值此時世，當竭誠盡敬，與宗德慧暢等念佛及觀音聖
號，以作恃怙。至於研究教義及密宗各義，亦不過開發智識而已。若欲
資之以了生死，則斷斷不能。何以故，以彼各宗，皆須自力修到業盡情
空，方有了生死分，否則縱令悟處深，功夫高，功德大，皆莫能了。唯
淨土一法，不斷惑業，可以仗佛慈力，帶業往生。此之法門，非一切法
門所能比擬。若無真善根，斷難徹底信。所言觀經，即觀無量壽佛經。
文鈔中引，或節三二句，下即發揮義致耳。汝既未指頁數，亦不便查。
佛告阿難及韋提希，係觀經之文。觀經二字，乃經之題，而約略書耳。
各教在不分門庭一語，亦不可籠侗。若混然不分，則大小邪正，何
由而辨。若究竟歸本，則不歸佛教，將何所歸。譬如大江大河，已自寬
廣淵深矣，然若不歸於海，則從來未有也。海則從有天地以來，日日如
<pb n="160"/>
是，納了不見其增益。大江，秋雨發時，便浩瀚汪洋矣。汝所言死歸一
轍，亦非至當。唯死是一。而生六道與證四聖，其苦樂蓋天淵相懸。
何得云一轍乎。各教隨所修而得罪福，天堂地獄固無二。至以為一，各
教不應皆有真義，此語汝尚未知各教之真，亦不能一一平等。在彼教
則為真，若在佛教則皆真之少分，不能完全皆真，了無差殊。既完全皆
真，又何必用應以何身得度者，即現何身而為說法乎。張純一者，乃耶
教之頭首。因其學問淵博，後方知佛。五六年前，與其妻同皈依<le>光</le>。彼
法名證理，其妻名證慈。楊棣棠與純一書，蓋以純一先信基督，後入佛
教。汝混以現身為實義，不體現身為俯垂接引，同登覺路。足見汝於道
理，尚未認明。故其所說，混而無所揀別。若執以為是，則自誤誤人不
淺矣。且祈認真改過遷善，念佛名號，久之當自發一笑。古人釋如來，
不捨穿針之福，曰如八十翁翁作舞，為教兒孫故，現身說法，亦猶是也。
汝即以現彼身為得究竟道，則與菩薩現身之義，完全相悖矣。若如汝
說，各教皆有得道者，何須菩薩又俯現彼教之身，而弘揚彼教耶。不知
菩薩之現，乃權巧方便，示與同事而引彼入於佛乘耳。汝並文皆不明白，
況義乎。而自以為已知已悉，故有此種言論。若非<le>光</le>點破，恐別位知識
礙於情面，含糊分疏，則汝之洞子，且難鑽出矣。<le>光</le>老矣，無能為也。
上十年來，應酬極繁。今則應酬日多，精神日減。長此以往，勢必累死。
則於人無益，於己有損矣。以故定於二月下旬下山，往上海陳家？太平
寺，料理印書事，至六月仍回山，以上海過熱。七月下山，則不歸矣。
八九月印書事，則紙板存留處，隨人印刷，向書局交涉。各事安頓妥
帖後，即長隱滅蹤矣。以後永不與一切人，相往還交涉矣。汝但依文鈔
嘉言錄以修，決不至不得了脫。如妄欲作大通家，將淨土法門，視作等
閑，隨各宗善知識學宗教密等法門，大通家或可做到一二程，而欲靠此
一知半解，想了生死，則夢也夢不著。此<le>光</le>末後為汝之語，不知汝以為
然與否耶。
念佛一事，所求皆得。為現在椿萱求福壽，為過去祖禰求超昇，均
無不可。然須至誠之極，方有感應。若泛泛悠悠，則其利益，亦是泛泛
悠悠。迴向之文，宜於正迴向後，自己依所求之意，作數句。但表其
心，不必鋪排。汝既知淨土法門，尚宜與一切人說其利益，令彼修持。
<pb n="161"/>
況生我之父母乎。為父母迴向，固為至理。而不勸父母，自己修持，便
失真實孝親之義。若父母天性與佛相反，當至誠代父母持念迴向，消除
宿業。久而久之，自會生信修持。誠之所至，金石為開。況父子天性相
關，而有不能轉移之理乎。兒女等，當認真教以因果報應之理，及為人
之道，如父慈子孝兄友弟恭等，各各自盡其分。汝果能依我所說，則生
入聖賢之域，歿歸極樂之邦，乃決定無疑之事也。
現今之世，危險萬分。宜率家人長時念佛及念觀音聖號，當必有不
思議之感應。至於喫素一事，實為至易。但以未深體察，故覺其甚難耳。
吾人既懼兵災，當念一切生物自受屠割烹炮，以供吾人口腹之欲，彼豈
願死而樂供人服食乎。聖人以忠恕為教，謂為違道不遠，以施諸己而不
願，亦勿施於人，為發揮其義。試思我與彼同賦此心，同知貪生怕死，
同知趨吉避凶，同知感恩懷恨，何得猶日日食彼等之肉。既能忍心食彼
之肉，則與土匪劫賊同一心行。何得於土匪等之劫掠殺傷，則不欲得。
於水陸生命之殺戮烹炮服食，則心安而意樂也。其故皆由於不肯反省，
故致違道懸遠也。淨土法門，但恐信不及。若信得及，一切人皆得往生。
有佛大慈悲力，何須<le>光</le>為。近來之人，多多見異思遷。有信心者，每每
不知淨土之所以，或學禪學教學密等法。若欲作大通家善知識則可。若
欲即生仗佛慈力，往生西方，則或致因所學者多，藐視淨土。由是既
不能斷惑證真，以自力了。又無信願念佛，以仗佛力了。則將來三途六
道之苦，當比此時之苦，勝百千萬倍矣。
現在人民，無不在水深火熱之中。而一班有勢力者，各欲為己子
孫得永久之富貴尊榮，不惜人民貧困死亡。此種禍根，皆程朱理學破斥
因果報應，及生死輪迴之所釀成。使彼提倡因果報應，生死輪迴，則後
世儒者，皆不敢以為無有。彼縱欲行損人利已，傷天害理之事，以有惡
報，恐後受苦難堪，因茲不敢耳。因程朱以為無有此事，則彼惡劣殘忍
之人，敢於為惡，無所忌憚矣。又加歐風一吹，則廢經廢倫殺父奸母
之事，通皆極力提倡，而期其實行也。其禍之原，殆由理學所基。可不
哀哉。是宜認真生信發願，以求生西方也。
金剛經飯食讀反寺，亦非佛家之義，乃儒書之義，人自不察耳。其
字句之不同者，如即與則，諸本互用，此無關緊要，經是即即讀即，
<pb n="162"/>
是則即讀則，以則即義，無甚差異故也。有杜譔者，謂高麗國王諱稷，
故改即為則，此不知事務之盲論也。又有忍辱波羅密等，有作兩句，有
作三句者。須知作兩句，義亦完全是三句。非兩句，即無三句之義。但
照本念兩句三句，均無所礙。經本作三句，即念三句。作兩句，即念
兩句。願樂欲聞，是樂阿蘭那行者。樂字讀去聲，作要字音。行字經中
凡是說所行之行者，儒家讀興去聲，皆讀限音，實行之變音耳。大悲咒
等，彼此稍有不同，不妨照本讀之。以咒系梵語，人莫能知。但志心念，
則有大益。不須在字體上講究也。湖南所流通之本，亦未見，不能指其
是非。但志誠持誦，自獲不思議功德。萬不可以或有差錯而懷疑，則必
能得其利益矣。經題理當念。淨土約事，則實有至極莊嚴之境象。約理，
則唯心所現。良以心清凈故，致使此諸境界悉清淨。理與事固不能分張。
不過約所重之義，分事分理耳。汝但詳看宗教不宜混濫論中，真俗二諦
之文理，及約境所喻之義，自可了知矣。汝見地如此，只好學老實頭
一心念佛。若以好高務勝之心，妄生臆見，恐未得其益，先受其損也。
當此天災人禍彌漫之際，固宜率其家人認真念佛與觀音聖號。其餘一切
不能了明之義，且勿理會。待其業消智朗時，自可一目瞭然。否則縱令
明白文理，亦只是口頭活計。災難臨頭，生死到來，決定用不著。事理
二法，兩不相離。由有淨心，方有淨境。若無淨境，何顯淨心。心凈則
佛土淨，是名心具。若非心具，則因不感果矣。汝意謂，事則但是事相
莊嚴，理則但是心性理體，理在事外，事在理外，何名理事乎。譬如築
室，棟梁椽柱牆壁，事也。屋空，理也。唯其有棟梁椽柱之有，方能得
其屋空。由其有此空，方可施其棟梁椽柱。理事互相為用，亦如空有互
相為用耳。何得死執偏見，謂有則無空，空則無有耶。此種義理，若不
明白，當勤持誦，勿妄猜度。久而久之，業消智朗，自可一笑而喻。古
人最初，皆在認真用工上著力，不在卜度思量處用心。故古人一舉一動，
皆非今人所能及也。

<h2>復馬宗道居士書二</h2>
前函收到，以無關緊要，故不復。所詢某某之為人，蓋宿有因緣，
而因循不振者。彼系金壇馮夢華弟子，與魏梅蓀為同門。前數年曾見過
<pb n="163"/>
<le>光</le>，去歲以某事頗感<le>光</le>，遂與梅蓀說，欲皈依。曾托梅蓀求<le>光</le>
，為雷峰
塔經，題數句作紀念。然以因循，故未即行。至云親族駭怪，乃借此以
飾懶惰懈怠，不肯修持之跡耳。汝亦借此以為疑義。夫學佛法者，曷嘗
棄捨本宗。但於本宗外，加以佛教之修持耳。世之人作種種惡事，不
懼親族之駭怪。今也學如來之大法，反懼親族之駭怪。是尚得謂之為真
心學道乎。舉世皆濁我獨清。眾人皆醉我獨醒。吾行吾志，誰能禦我，
令不為聖賢之徒。況學出世之大道乎。<le>光</le>之滅蹤，並非為他人所障礙。
以年時已過，精神日衰。應酬日多，力不能支耳。若作他會，則成誤點。
念佛一事，固貴純一無間。所以一切時，一切處，均宜念。誦經則不能
如念佛之常不間斷，又何必於污穢處誦也。持名若至其極，則不作觀，
而淨境亦可具現。倘工夫不純，妄欲見聖境者，或有著魔之虞。所以古
德多多皆主持名，以下手易而成功高故也。凈土法門，若果信得及，守
得定，隨己所樂。諸大乘經論，皆當讀誦。倘此道尚未究明，一涉博覽，
或恐捨此取彼。則欲了生死，難之難矣。有謂<le>光</le>禁人讀大乘經者，此乃
不知利害，妄充通家之所說耳。彼有謂依彼法，修一百日或四十八日，
即可成佛者。汝且讓人成。汝若欲同成，或成佛，或成魔，則非<le>光</le>所知。
臨終一著，最為要緊。汝縱不能化及別人，當與妻子熟說所以。俾彼悉
皆信得及，守得定。如汝母臨終，為之開示念佛，及為助念，必有大益。
此法無論男女老幼，均宜助念。即平素不念佛人，亦有巨益。當照嘉言
錄生死事大之臨終切要所說而行。即不生西，亦種大善根，此實最要之
義。至謂彼教所拘，乃汝自拘之，教豈拘汝哉。若曰世有超遠吾教之道，
亦不許學，則是世間小人之心行，豈立教之人所宜有者。若有此意，尚
得為教主哉。是奴投主兵投帥之法耳。汝於學佛上懷疑畏，是學佛之心，
不如彼造業之心之剛勇決裂也。豈真信佛之人乎。宗德已生也未，今為
取名為慧懿。懿，美德也。唯有智慧，所行均為嘉美。以此命名，並不
須又為另取餘名也。凡念佛人，於一切時，一切處，俱宜將一句佛號，
默持於心。若衣冠整齊，地方潔淨，則聲默均可。若未能如是，則只可
心中默持。至於女人生兒子時，則須出聲念南無觀世音菩薩，決定可以
無有產難等苦。有謂此時裸露不淨，念則獲罪，此系不知經常達變之道。
此時有性命相關之懮，不能不裸露污穢，非有意褻瀆者比。而且菩薩以
<pb n="164"/>
度苦為心。譬如兒女墮於水火，呼父母以求救援。斷不至父母以身體
不潔淨，衣冠不整齊，而不肯垂救也。以後凡有生產者，皆令彼預念。
及至產時，正須認真念。不但易生，且種大善根。當詳與宗德說，並與
汝女等說。此系預救性命及免苦厄之無上妙法也。友人托<le>光</le>為彼排達生
編，附有治慢驚風法，當印八萬本。二萬歸<le>光</le>，或結緣，或備別人請取。
待出當寄一包，序中亦說念觀音話。<le>光</le>本擬九月底即滅蹤，現因排歷史
感應統紀，只好遲一月耳。此書於世道人心大有關係，乃許止淨於二十
四史中采其感應事跡，加以評論，洵為勸善最有力之書。以其事皆屬正
史中事，彼邪見人不敢謂為虛構故也。此次排成，即印二萬部。又排一
四號字報紙本，其價便宜，庶青年子弟，亦可購閱耳。人生世間，須盡
人道。孝弟忠信，禮義廉恥若存，方可謂人。否則形雖是人，心是禽獸。
當極力教慧暢等，令知做人之道，及知因果報應。則汝之家風，當不至
漸墜矣。慧豐之豐，何可作豐。此系禮音，亦屬禮意，非<le>光</le>所取，當為
改正。慧豐者，智慧豐裕，無微不照之義。

<h2>復馬宗道居士書三</h2>
兩接手書，知生一嘉兒，而且了無他患。是知佛菩薩之慈悲加被，
有不可得而思議者。所最宜注意者，當善為教訓。俾彼諸兒女，通皆為
賢人善人。則於汝家庭於國家，均有莫大利益矣。<le>光</le>常謂教子為治國平
天下之根本，而教女為尤要者。以人之成器與否，多半在於其母鈞陶化
育於初開知識，以至成人之時故也。道義德行，為為人之根本。自幼時
即令彼步趨法效，則大時自無悖逆忤犯，及種種惡劣行為矣。宗德之夢，
系菩薩默示，令知賊來之兆。否則所失大矣。所夢之菩薩要慈梅子，係
他人要。此語頗有深意，殊難思索。今且以臆見測之，雖非菩薩之本
意，亦不至與菩薩之本意相反。此殆菩薩憫念汝教中人，不識大道，欲
汝與宗德隨機訓誨，令於佛法生信心種善根耳。梅字一半從木，一半從
每。每為誨之一半，木為根之一半。汝等一家既沐佛化，尚有此種感
應。以理以事，均可自信。何可默而不宣，不令有緣者，同沐此莫大之
利益乎。凡事最初，均由一二人而為發起，以後漸至擴充。既多人集汝
家，令求現相。足知幽顯感應，決難形容。汝夫婦果能發菩提心，為彼
<pb n="165"/>
拘墟者指示無量無邊之天，彼自可出彼之墟，以得見天日，及與大海也。
汝但一心念佛，何問<le>光</le>之生辰。知<le>光</le>之生辰，究有何益。當以此
種利
益，先婉勸於汝母。次婉勸於親朋之明理者。明理而知感應之事，則
便可生信矣。又汝已兒女有五個，而宗德已生八胎，氣血兩虛，宜從此
斷欲，專修淨業，庶不至累得宗德更加虛損。男女居室，原為上繼祖宗
父母之香煙。已有幾個兒女，便可不致有後嗣之慮。若猶不肯息淫欲，
則便為不自愛。並不愛其妻之忍人矣。況汝與宗德皆欲修淨業，生西方。
若男女情欲不能斷，則淨念便被欲念夾雜，不易得益矣。汝且勿謂<le>光</le>為
僧人，尚論人夫婦房室事。須知世間有作為人，皆須節欲，況學佛之人
乎。況宗德生已損傷，不堪再生之人乎。

<h2>復溫光熹居士書一</h2>
妄想起時，只一個不理，便不會妄上生妄。譬如小人撒賴，若主人
不理，彼即無勢可乘。若用剛法抵制，彼亦以剛法從事。若以柔法安慰，
彼必謂主人怕他，又必益加決烈。二者皆損多而益少。只置之不見不聞，
彼既無勢可乘，只得逡巡而去。汝尚不能自利，何得便籌度利人之事乎。
君子思不出乎其位。須知此心雖好，亦是學道之障。古人云，只怕不成
佛，勿愁佛不會說法。汝但自行有得，如神龍一滴水，即可遍灑全國。
若非神龍，縱得全江之水，亦無所濟矣。
作惡有因緣。自心，因也。外境，緣也。若深信因果，知小惡必受
大苦。縱遇極大之緣，亦不能作惡。古今作惡者，皆是信因果心，微弱
之所致也。否則外緣再剛烈，亦無如我何。
念佛知有妄，是念佛之好處。若不念佛，汝何由知如是之多妄乎。
密宗實為不可思議之法門，實有現身成佛之事。彼宏密宗者，皆非
其人。有幾個真上根，皆自命為上根耳。妄借此事，以誘彼好高務勝貢
高我慢之流，便成自誤誤人，害豈有極也。餘不須提。囗囗及囗囗氣焰
甚盛。自命固已超諸上根之上。其罵孔孟，更甚於市井小兒罵人。不
知罵孔子，即是罵堯舜禹湯文武，即是滅世間倫常正理。吾不知彼所學
之密宗，欲何所用，為盡傳於廢經廢倫廢孝免恥殺父殺母之人乎。為復
傳於孝弟忠信禮義廉恥之人乎。若為傳於廢經殺父之人，彼說尚能強
<pb n="166"/>
立。若傳於孝弟忠信之人，彼已欲打倒廢滅，鏟除孔子所稟承之二帝三
王之道，復取以為善而教之密，則彼亦莫能自解。若囗囗及囗囗者，真
可謂敗壞佛法之魁首矣。此人現身亦好成佛，不妨到阿鼻地獄，受毗盧
遮那之自受用三昧於刀山劍樹鑊湯爐炭中也。又囗囗之根性，約時人論
之，亦可云上根矣。自己發心出家，未幾年台教要旨，亦頗悉知。往東
洋學密宗，東洋人極佩服崇重。死後尚為修塔於高野山，謂得密宗之
正傳。亦不能說彼不能現身成佛。及至臨死，佛也不能念，咒也不能念。
比愚夫婦之念佛安坐而逝者，退半多多矣。此又上根人得密宗正傳之結
果矣。其餘又何足論。現身成佛，與宗門明心見性，見性成佛之語大同。
仍須斷惑，方能證真，方可了生脫死。若謂現生即已三惑淨盡，二死永
亡，安住寂光，了無事事，則為邪說為魔話。彼嫌淨土偏小遲鈍，讓彼
修圓大直捷之法，現身成佛去。吾人但依淨土言教以修，彼此各不相妨。
何必引往生咒阿彌陀佛，以為即彼密宗乎。須知佛隨眾生之機，說各種
教，其語言雖有不同，其精神悉皆融通。譬如大地分與一切人民，雖有
此疆彼界，不能彼此截然斬斷，絕不許人到我界上來。以若斬斷，則
彼亦無生路可走矣。彼以往生咒等即密，何得又謂念佛不如修密乎。今
簡直說，文殊普賢馬鳴龍樹等，則名上根，則可現身真實成佛。若不及
者，且勿以上根自誤誤人。以蹈囗囗之邪見，及囗囗之糊塗而死之結
果，令愚夫愚婦見誚也。
汝繼祖母柴老太夫人事，已忘記。汝果真發孝心。即柴老太夫人墮
於惡道，汝能以至誠心為彼念佛，亦可仗佛慈力，往生西方。況未必墮
惡道乎。是在汝之誠否。不宜以柴老太夫人之去時景相為斷也。起法名，
亦是場面上事。世俗為亡人說幽冥戒，則起法名。然必以竭誠盡敬，為
彼念佛，為最上之策。切勿只取世俗場面上事，以了結其孝思。則於汝
有大利益。非為柴老太夫人念，汝便不得其益。當知汝以孝心報恩心，
為柴老太夫人念，比專為己念功德更大。是以要人普為四恩三有法界眾
生迴向。況受大恩之老太夫人乎。汝能隨類以推，則亦可隨機導引矣。

<h2>復溫光熹居士書二</h2>
汝稟備悉。汝之窮妄想，打得很光明宏大。而不知其皆是向下走，
<pb n="167"/>
不是向上走也。當此時世，你有何神通道力，欲做驚天動地之事。即
在政界中做事，孰不是齷齪運動而入。既以齷齪運動而得，能正立不媚
上峰乎。文官不愛錢，若不剝民脂膏，則運動之本錢，尚不能得。況供
獻上峰乎。供獻上峰還在次。上峰之用人，都要按時按節送禮。以企於
上峰前說好話，不說壞話。若是真為百姓，不但無錢可得，或恐性命難
保。你做者種大夢，真是志大言大。而不知自己是甚麼材料，及在甚麼
時候。當與彼說節欲縱欲之利害。則於理於情，均可相顧矣。汝只會
說大話，不知大話要從實行中出，方有益。學問須從實踐中出，方能自
利利人。否則學問愈大，愈易壞事。故曰有德者必有言，有言者不必有
德。若自己正見未開，妄學外道魔學，鮮不隨之而化。某某之壞，汝尚
不知。某子之壞，非由無學問，由不知自諒，妄充大通家。汝正分事尚
未得，何得發此種心。欲入虎穴，則身葬虎腹，斷可必矣。汝前於無錢
財勢力時，慕彼有勢者之榮貴，擬以之誇耀於鄉里，謂為光宗耀祖。祖
先若有靈，則眼當哭枯矣。恐汝一得意，則完全喪其先志，而或至比彼
等更甚。何也，以熱中於不義之富貴，故一得富貴，便隨富貴所轉也。
可不哀哉。汝完全是一無正知見之人。久事念佛，會疑念佛召鬼而生怖
畏。具此知見，豈能不隨富貴官勢，而不造惡業乎。某生與某某，皆通
唯識者。若以唯識賣錢，則何敢說追玄奘之後塵。<little>（因汝前言玄奘三藏
後麈）</little>、汝欲見人就說因果，而令一切人悉信受奉行，而又可以賣錢，
無論甚麼大老官，苦惱子，男男女女，都好與彼談論，使彼皆生歡喜者，
唯有看相一法，最為有益。果真藝精，則隨便甚麼剛強難化之人，一經
指示其前因後果，當必服從。此事為江湖中最易行之事。若再能看八字，
則更為廣廓矣。清咸同間，一人學看相而不得，請達摩相亦莫明其妙。
後遂竭誠禮拜，久則放光。遂並家中人之前生事，均可知之。一日早遇
數兵，持符往火藥局取藥，因問取幾桶。曰六桶。曰六桶不夠，當取七
桶。彼云軍令何敢違。但說我教汝取，明日當知，否則我受罰。遂取七
桶。其夜適賊偷營，六桶藥用完，尚不去。及開七桶，則賊退矣。此看
相者，乃一心求三寶加被之化。故能知前生後世之事也。汝宜留心相學，
而又專志於禮拜大悲靈感觀世音菩薩摩訶薩。雖未能如此人之高明，當
可超出現今之相者。兼因果罪福之理事，而為評論。則錢財名譽功德，
<pb n="168"/>
皆可得之矣。此現今最穩妥之事。操此術以行，無往不通矣。列答如次。
<little>（一）</little>陽明乃儒者，按儒者之義而發揮，與佛法道理相近。若如汝
所說，則能令儒者通皆依行乎。古人發揮道妙，多藉喻以赤子之心，渾
然無分別。彷佛人欲淨盡，天理流行之無分別。汝便執赤子之心，與真
如本性相校。豈可謂善教人以入道者乎。舉扇喻月，動樹訓風。汝便於
扇上求光明，於樹上求披拂。則完全不知教人之方便法。縱說得有理，
卻非利初心之法。況儒者絕不知真如佛性。不於此提持之，則無由而入。
<little>（二）</little>儒者說話，要顧本宗。若說佛心，則是闡揚佛法矣。彼固學
佛有得，其所說仍依儒之範圍。不過意義與佛相近。汝知之乎。
<little>（三）</little>陽明書，初未閱過。四年前，因請一部陽明全集，略一翻閱，
豈有暇學彼。前年欲隱香港，遂寄郃陽圖書館矣。
<little>（四）</little>汝於今日，念念以成名建祠，為顯親之事。其志之污濁下劣，
已辱汝繼祖母柴老太君於九原。況實能達柴老太夫人之目的。則恐令汝
祖父母父母同到阿鼻最下一層去矣。哀哉。
<little>（五）</little>袁子纔乃狂士，初何嘗信佛。信佛何又闢佛。晚年閱歷深，
知佛法不可思議。故於感應各事悉記之。然絕未親近知識，及多讀大乘
經論。故所說者，多不如法。戒律之不傷一草，則不許吃菜。以吃菜為
殺生，此種話，皆是阻人吃素，勸人吃肉之矯妄話。何不曰，我亦肉也，
請先吃我。此話縱殺彼身，亦不肯說。則以吃菜為殺生，與吃肉相同之
邪說，不攻自破矣。人生世間，誰能不呼吸。以呼吸傷微生蟲為食肉殺
生，而勸人日殺大生而食肉。此種邪說，與愚人見人以糞肥地，則五穀
顆粒飽滿，菜蔬嫩肥鮮香。謂糞為至美之物，當專食此物，更加美妙不
異矣。此種不按道理之邪說，世人多據之以破人素食，獎人殺生。昔年
有以此問者，我為一喻以復之。吾人生天地間，誰能不呼吸。因呼吸而
傷微生蟲，謂吃素為不合理者，小人阻人為善之惡劣心也。譬如有人生
長於圊廁之中，每念圊廁之飲食，實為最勝最美。而彼處有大富長者，
恐其人未曾享過此之美味，因折柬相邀入彼廁中赴宴。長者罵曰，汝真
不知羞恥之人。汝通身在糞坑裡，日以糞為衣食，何敢邀我入汝住處。
糞坑中人聞之，生大瞋恚，而罵曰，汝這糞坑子，何敢罵我日食糞穢乎。
汝肚子裡邊，屎尿充滿，背到這糞桶，還要講清淨。蚊蚋蚤虱在汝頭上
<pb n="169"/>
身上屙屎屙尿，汝完全是一個糞坑子，何敢罵人。又汝所食之米及水，
皆有蟲屙屎屙尿其中。汝不是吃屎吃尿的人，何敢罵我為吃屎吃尿乎。
此長者雖潔淨。然糞坑中人所責備者，均皆不免，為且依做得到者，講
乾淨，為便糞坑中人所說，而往彼赴宴乎。此既只能按做得到者而做，
何得又以做不到者而責人乎。必欲令人食肉，何不請食我肉乎。此說亦
可為彼邪見之一明鏡耳。汝所著之勸修行戒殺吃素文一書，其書將來再
版時，汝宜將此意引入，以示天下後世之無知見人。
<little>（六）</little>汝作此說，頗有理。然汝破陽明，汝此處與陽明竟有何異。
人心惟危，道心惟微。空談則易，實行則難。汝溫光熹，且莫想發財做
官。果溫光熹發財做官，決不能超出流輩，立大功業。以汝未在富貴，
暫寓嵇家，先已失守。後來何能有守乎。
<little>（七）</little>以佛之金口誠言，為寓言，則此即邪見，謗佛謗法，還說甚
麼因果感化人。重慶富家女子願當娼，亦是以聖人所制夫婦之倫為虛設。
彼意中亦為豈夫婦定有不可混雜之理哉。
<little>（八）</little>科學家如此說，亦非無理由。其不知唯心所感，唯心所現之
義。故成邪說誣民，毀謗佛法，阻人進修矣。
<little>（九）</little>汝作此說，則汝之心肝，完全顯露出來。則所說學道，不是
學道，乃學藝耳。
<little>（十）</little>感應篇，其原出抱樸子。然以其言，於世有益。故尊之以為
太上君子，不以人廢言。能知五千言者，可有幾人。知五千言之平人，
則不如知感應篇之平人，為得其誠意正心修身齊家之益多多也。汝論甚
入正史不入正史，但取其有益於吾身吾國而已耳。
<little>（十一）</little>定慧二法，舉佛道而包括之。若只認一靜字，則其小焉者
耳。陳白沙，朱晦庵，謂落入空渺，乃是認頑空為佛家之靜。若非巧謗，
便是不識佛家真靜之義。敬之一事，乃入道之門。若違心論理，便是逆
天，為大不敬。理學先生皆主於小敬，而通通犯大不敬。以所論心性至
理，皆是逆天悖理。故曰犯大不敬，汝宜知之。
<little>（十二）</little>朱子教人勿誦經，是謗佛法。我教人勿誦經，乃慎重其事。
以父母恩深，宜認真請有道心之僧念佛。不宜請趕經懺之僧誦經拜懺做
水陸，以徒張虛文也。汝何不看上下文，割中間一句，而妄說是非也。
<pb n="170"/>
是知汝心粗氣浮，凡事草率也。汝以後再勿來信，來則不覆。若覆則無
此精神，汝知也否。願汝夫婦兒女勤勤念佛，祈慧察。

<h2>復溫光熹居士書三</h2>
汝自發露在重慶電影院起淫念信，已收到。人情如水，禮法如堤。
男女授受不親，聖人預防人之因授受而或起染念也。欲握手，未握已有
九分淫念。彼跳舞者女人，著如羅如紗之衣，男女相抱十餘分鍾。及第
三次則暗其燈，若不見其人者。此種情事，完全是禽獸行為。而通都大
邑，大張旗幟，立跳舞學校，跳舞場。政府及教育家，皆不過問。
其世道人心，尚可想及良善耶。宜努力在斷此種不如法之情念。所謂去
一分習染，得一分利益也。念佛所見之境，惡境不可怖畏，但攝心正念，
其境即消。善境不可歡喜，但攝心正念，必有所得。謂業消智朗，然有
淺有深，不可即生滿足想。攝心正念，善境或愈顯，或即泯，切勿以為
念。但使念不離佛，佛不離念即已。見善境，心地清涼，了無躁妄取著
之心，亦不必定是入定。此是了知唯心所現，不是對境無心。不假方便，
自得心開，謂此如子億母之念，即是最上方便，不假借其餘之方便。汝
誤將不取著，認為掃蕩，故有此與建立相反。如子憶母，何可謂之掃蕩。
聖境若現，知屬唯心，取著則非唯心矣。以初心一見聖境，多多不知唯
心，故生取著。一生取著，則不是得少為足，便是著魔發狂。故經云，
不作聖心，謂己已證，名善境界。若作聖解，即受群邪，著魔發狂。汝
是一不洞事之癡漢，何可將平日用功，與臨終地獄相現之著力哀懇相比
喻。如孝子平日思親，雖極懇切，斷不可如親已死之哀痛，不顧身命也。
汝且按事相，志誠懇切修。若說理而心實不通，則無益而有損矣。境現
而勘，汝謂是分別。汝既能見境，勘又何礙。勘者非特起別種法，乃攝
心於佛，不令起二念耳。由汝不識勘之事，意謂另有勘之一法，反成分
別。念佛人並不是一儱侗，無分曉。乃於一切境，如鏡照相。相來即現，
相去即無。汝所說者，通是未著魔而欲著魔之話，非防著魔之話。以汝
躁妄心，急欲得此境，故反成障礙也。當此大劫，好不志心念佛。而妄
想紛飛，論說空話乎。密宗之危險，殊非筆墨所能宣。祈死守淨土修持，
讓他人通通成佛去。祈慧察。
<pb n="171"/>

<h2>復溫光熹居士書四</h2>
初二寄重慶一函，諒已收到。凡修行人，只可息心淨念，不可起越
分之希望。即如閉目見白光，心不以為有所得，固是好消息。若以為得，
則輕則退惰，重則發狂。病人一心念佛待死，壽若未盡，則當速愈。壽
若已盡，則決定往生。倘於病時，急於求好，絕無求往生之念。即或壽
未盡，以急於求好，不肯一心念佛。縱念佛，以求好之妄念過重，反致
與佛不相應矣。決難速愈。若壽已盡，以求病愈之心切，決無往生之事。
則成求墮三涂六道，永不出離耳。今之人多是越分打妄想，想得神通而
學密宗。<little>（真修密宗者、在例外、）</little>如傅某之魔死北平，某諸弟子有欲發
大財者，反致虧一二百萬。有欲得權利者，反致數十人關閉牢獄。有欲
即成佛者，反致著魔發狂。某奉某喇嘛為師，其師有神通，能知過去未
來。彼必問及獨立之事，則當日獨立，當日送命。某喇嘛及某之神通，
致許多極崇奉之弟子倒楣。可知師與弟子，皆是不安本分。無神通，何
可充有神通。學佛法，何可作瞎搗亂，謀發大財，得大權乎。因地不真，
果招紆曲。汝且守分，一任人皆成佛。汝縱無大得，幸有此許多佛，必
不能不相度也。

<h2>復溫光熹居士書五</h2>
接成都令內竹虛書，備悉利生深心，不勝感佩。至謂<rubynote t="印光"/>真能以佛
知見為知見，<le>光</le>何人斯，敢當此過譽乎。不過直心直口，說我所見而已。
若或當不當，一任閱者判斷，<le>光</le>決不計乎此也。從前諸祖宏法，均按時
機，導利後學。不得謂為偏執。須諒當時苦心。唯心淨土，自性彌陀，
語本無病。病在學人不解圓義，死執一邊，便同徐六擔板耳。宗家未得
之人，只執唯心淨土，自性彌陀。謂淨土彌陀，皆非實有。此種人本不
知宗，何況淨土。淨土諸古德所說之唯心淨土，自性彌陀。乃謂西方淨
土，不出唯心。阿彌陀佛，不出自性。性相，理事，因果，悉於此中圓
彰。閣下病其偏執，不能普攝。謂學者根鈍，難以領會則可。謂古德此
語有病，則不可。生則決定生，去則實不去，與生則實不生，去則決定
去。均理事並明之法言，何必過為計慮。不過今人多是事理俱未瞭解，
<pb n="172"/>
則寧可按事說，不宜按理說。免致誤會，以成豁達空耳。<le>光</le>慚愧之極，
理性亦未大明。若學鸚鵡學人語，亦非全不會說。唯自既不以通家自居，
彼亦不以不通為嫌，即不妨以不通告之。故不主張說理性與玄妙也。閣
下妙年入道，學識淵博，利生心切。但以未深體隨機施教，因時制宜之
道。遂致謂古德為謬，此亦是涵養未到之徵兆。至於佛菩薩之行願，一
攝一切。後人之發揮，各從所見，何得以此短古德。若執此義以行，即
釋迦本師，彌陀世尊，亦各難免。<le>光</le>之先入關，實恐誤人，非欲自利。
願平其心，和其氣，真實行去，則自可為當世導師。否則恐溫光熹之是
非，與王耕心不同，而溫光熹之自負，與王耕心無異也。以閣下道人，
<le>光</le>亦道人，故直言無隱。

<h2>復溫光熹居士書六</h2>
觀汝所說，足知汝雖看文鈔嘉言錄，依舊絕不注意於禪淨之區別處。
汝若於禪淨界限之說，信得及。何必行經七省，以求人決擇乎。趙州八
十猶行腳，乃宗門中決擇見地中事。念佛之人，但能依佛所說之淨土三
經，信願念佛，求生西方。固用不著又復展轉求人開示也。古人立言，
各有所為。對機不同，故所說亦不同。當自量自己是甚麼資格，則方可
於古人對機之說，不致或失本意。今人絕無古人之辦道之緣。自己色力
單薄，心量狹小，或復狂悖。而所有知識，欲得如古人之具眼者，實千
萬中難得其一二。有此仗佛力了生死之法門，猶然視作等閑。尚欲向仗
自力法門知識中，討了生死捷徑，已經是不知利害。況所見者，或有是
大權所示之行於非道之人乎。汝若死得下癡心妄想，決定會現生往生西
方。若未修而即欲見好相，則後來之著魔發狂，大有日在。譬如磨鏡，
垢去明存。垢未去淨，何得有好相現。汝謂現今未能一心，臨終恐難得
力。亦是只知檢取古人所說，不自量自己所行而為議論。汝纔發心，但
期無一切無謂之雜念，已是很不容易。何得便於此時，即欲觀見好相。
譬如初生女子，即欲生兒，有是理乎。汝若是宿根已熟之大根性人，固
無甚難。否則必至因急發狂，永斷善根矣。欲報祖妣柴老太夫人及父母
之恩，不於念佛一法注意，豈非捨大利益求小利益乎。念佛一法，重在
佛慈加被。雖屬具足惑業之凡夫，亦可承佛慈力，帶業往生。餘一切法，
<pb n="173"/>
則絕無此義。汝云五六年來，自出校後，病骨支離，已同半死。得非燕
朋相聚，共看小說。以致真精遺失，手淫相繼，因茲有此現相乎。此現
在學生中十有八九之通病也。以父母師友均不肯道及，故病者日見其多，
而莫之能止也。<le>光</le>以此事排印壽康寶鑒印八百本，凡後生見<le>光</le>，
必明與
彼說其利害，令其保身勿犯也。縱手淫邪淫，均能守正不犯。而夫婦居
室，亦須有節，兼知忌諱。庶可不致誤送性命也。否則極好之人，或
因此死。群歸於命，而不知其自送性命也。汝年甚輕，且有病，當常看
此書。亦令德正常看。彼此互相警策，庶所生兒女君巽等，通皆龐厚成
立，性情賢善。汝夫婦齊眉偕老，同生西方也。所言大官大教授大資格，
若其能移風易俗，躋斯民於仁壽聖賢之域，固為榮幸。若只能助廢經廢
孝廢倫等，則其資格愈大，其罪業愈深，其辱為何如也。汝尚以此冷笑
為苦，則汝便成一不識好歹之人矣。汝欲謀事，為求名乎，為行道乎。
行道則當謀，求名則勿謀。以汝尚有飯吃，祖父興全公陰德不少，何得
為此空名，屈居人下。雖欲不作業，有不可得者。汝且息此心，庶不至
後來有噬臍不及之悔。德正幸賢惠，宜令彼熟閱嘉言錄，閨範，歷史統
紀，俾成一女流師範。而所生兒女，當皆成賢人善人，則何幸如之。汝
家計頗豐，宜將歷史統紀印若干部，分送川地。俾後起之俊秀，同知因
果報應，生死輪迴，亦善民淑世之要務也。若欲印者，當與某接洽。<le>光</le>
於四川，數年來所寄之各種書甚多。一以川地過遠。又以吾師乃峨眉出
家者。惺惺，乃省悟明瞭之謂，汝作何用。而所說者，乃糊塗話，又自
謂方寸惺惺極矣。用字當留心。總之汝既皈依佛法，必須敦倫儘分，閑
邪存誠，諸惡莫作，眾善奉行。又須真為生死，發菩提心，以深信願，
持佛名號。決定求生西方極樂世界，以此自行，復以化他。是為真佛弟
可謂無忝所生矣。願汝與德正共勉之，則幸甚。

<h2>復溫光熹居士書七</h2>
汝之性情，直同小孩子一樣。前與汝一長信，恐汝好名入軍政界，
已極陳利害。何得不以此種言論，為前途導師。又恨閉關不通示，又嘆
茫然無所從。汝若聽我說，何茫然無所從。汝不聽我說，則茫然無所從
之日，尚在閉目之後。汝家計幸不缺，理宜於此時加力修持，以祈免禍。
<pb n="174"/>
而且欲刺頭於禍窟中，得此不值一嘆之虛名，而不計生生世世之永墮惡
道之極禍。汝之狂，真可謂極狂矣。嘉言錄文鈔，不是開示，前書及書
箋等等，不是開示。若如汝之意，縱牛載之驢馱之，也不適汝意。汝真
所謂可憐憫者。祈一心持大悲咒及觀音名號，庶可不至罹諸禍患矣。近
蘇省有數善人，令人念摩利攴天咒，以保身家，而祈太平。印十萬張，
本地見家送一張。外埠於各機關善舉處，則寄若干，以祈分散，並為重
印。其跋系<le>光</le>代為修飾，彼必欲<le>光</le>署名，而欲人見信，故隨彼意
而署之。
彼又請二十窮無所食之善人，令到彼辦善舉之會中，念此咒一百日。每
日供其飲食，並給咒資，以為養家之據。可謂一舉而數善備矣。當此茫
茫大劫，不發一番利人利物之心，則到玉石俱焚之時，豈不徒嘆前失乎。
今為寄三張，祈兼念之，當必有不可思議之感格矣。汝之信，屢言汝忙，
忙得做麼，真忙得無謂。數千里遠來，以見<le>光</le>為名，及見一宿，並不肯
住。<le>光</le>與汝極一生之大致，俱示之於汝。所求之外，即長信，汝如未見
一字，亦不提及。又屢屢嘆其欠緣，真是可笑之極。果能死心塌地，依
我所說，則此去當有無窮之樂。不然，則如啞子吃黃連，有苦不能說矣。
祈慧察。此<le>光</le>末後之付囑也。

<h2>復溫光熹居士書八</h2>
汝妄想紛飛，尚欲急得一心不亂，此心即是著魔之本。故<le>光</le>謂淨土
法門，重在信願。信願若真切，雖未得一心，亦可往生。若無信願，縱
得一心，亦不能仗自力以了生脫死。故不令汝汲汲於求一心也。以汝之
妄想紛飛，一求一心，定規著魔。汝不察<le>光</le>意，遂謂一任隨便。眼前隨
便者，決非信願真切之人。使信願真切，決不至泛泛然隨便，而均不得
住生也。理本無障，因汝以無理為理，而自生障礙，又復尤誰。觀音大
士，乃過去古佛。考證家以如豆之眼光，亂說道理。汝何不一讀法華第
七卷普門品，楞嚴第六卷觀音圓通章乎。讀此二經，則各家考證者，俱
可付之一笑。本跡頌，非不詳言。特汝心粗氣浮，絕未將前後文意語氣
理清，故茫無所從也。妙莊王三女，係訛傳，不可依從。高王經是偽經，
誦之仍復功德不少，以佛名號甚多故。此經於六朝時已流佈，真通佛法
人不提倡。然欲俗人種善根，亦不力為阻止也。汝真可謂第一狂人，世
<pb n="175"/>
榮心，如海波洶湧。而又欲立刻風平浪靜，澄湛不動。其急欲求不動之
心，正是群動之本。又如釜沸，極力加火，以求不沸，其可得乎。<le>光</le>與
汝所說者，乃息風抽薪之事。汝不詳察，尚謂是揚波益沸。豈不大可哀
哉。汝且詳閱文鈔嘉言錄，當不至有負於汝。否則勿以我為師，另拜高
明，<le>光</le>亦不汝是問也。

<h2>復溫光熹居士書九</h2>
長信已接到，以汝有即行之言，擬寄重慶德正，故且遲復。昨日接
汝書，知尚不迴川，故略說之。今之殺劫，可謂亙古未有。當此世道人
心，陷溺已到至極之時。作百姓固然是苦，作長官之苦，比百姓尚有深
恆河沙倍者。汝父桓君翁，與汝之眼光近，均未照到。今之軍人，總以
勝敵為事。其所以勝敵之法，則從朝至暮而思慕之。汝欲即得一心，即
見好相，而尚有此種妄想。幸<le>光</le>與汝說破，否則決定著魔。約汝身分而
論，且守定至誠恭敬禮念即已，勿汲汲於求相應，則有益無損。否則其
險甚於臨深履薄矣。汝謂作軍官，則人不敢欺，試思鬼敢欺否。既作軍
官，便不能不以殺敵為事。若殺得好，尚不至於顯受天罰。否則如貴省
之鮑超，湖南之郭子美，不大可憐乎哉。宋初曹彬為帥，不妄殺一人，
而數代尊榮。曹翰乃彬之副帥，以江州久不肯降，遂屠其城。不多年身
死，子孫滅絕，而且屢屢變豬，<little>（明萬曆間、夢於劉玉綬）</little>受人宰割。
今之被人作食料者，多多皆是此等大人物所轉。何得以一時喧赫為慕哉。
若主帥有曹彬之仁，自己既知佛法因果，從軍政便可除暴安良，庶可於
己於民有功。若今之視人命如草芥，而且兵無紀律，到處擄掠姦淫。汝
既受人所制，能不盡職乎。盡職又不能依己心想，則完全依人所命。如
是雖能令鄉民敬畏，竊恐鬼神不敬畏，而將欲降之以禍，以至於己無益
於親有損也。汝父雖是一善人，然好體面心頗大。故當此亂世，尚急欲
建祠堂。試思窮人家無祠堂，亦可做人。何必於亂世得一官職，即建祠
堂乎。汝從與否<le>光</le>不阻汝，但不得不與汝說其利害耳。汝若知此，於軍
政兩界，亦甚有益，非無用之閑言語也。汝太不洞事，<le>光</le>喝斥汝，乃是
因汝不明而教導之。其言不切，則不能動汝之心。汝便以為怒而用兩個
萬死，用三個萬望勿介意。汝直以我為瞋毒無狀，凶不可觸之粗惡鄙夫
<pb n="176"/>
看。何其不知事務，一至於此。無事不得再來信。

<h2>復溫光熹居士書十</h2>
汝何不知事務，一至於此。<le>光</le>何人斯，何可以與蓮池大師並論乎。
汝作此說，以為恭維<le>光</le>，不知其為毀謗<le>光</le>也。以後不得如此以凡
濫聖的
恭維吾。吾見此語，如打如嘲，愧不能支。
<little>（一）</little>心清月現，何可死執以論。須知凡夫有凡夫之清現，聲聞有
聲聞之清現，菩薩有菩薩之清現，唯成佛方為究竟清現也。若如法說，
其餘一切皆非清現，唯佛方是清現。蓮池大師所說，便成錯謬。不知自
己完全未開正眼，故有此種盲論也。何苦如此。凡夫之清現，乃觀行之
清現。聲聞斷見思，乃相似之清現。菩薩在內凡位，從初信至七信，亦
與聲聞同。八九十信破塵沙，證法空，何可云破法空乎。初住即破無明，
證法身，此分證位之初位。至十住十行十迴向等覺<little>（等覺、乃分證位之
後位、分證位、凡佛所證者、皆證之、但未圓滿究竟證耳、）</little>四十一位，
乃分證之清現。唯佛方為究竟清現。且即一位中，尚有無量無邊淺深之
不同。譬如外國人到中國，一到中國界上，即可云已到中國。而從茲尚
有數千里之途程，方可到中國京都。在汝意既云到，即無所謂途程。既
未得道，說清現便成錯謬。且於仗佛力帶業往生之事相違。其咎在汝好
充通家，非蓮池大師所說有不恰當也。以後認真念佛，少張羅所說。要
是如此以凡濫聖的恭維<le>光</le>，即是教天下後世人唾罵<le>光</le>。何苦作此
種有損
無益之事。
<little>（二）</little>蓮池大師乃圓融無礙之說。根機若深，依之修持，則有大益。
根機若淺，或有執理廢事之弊。只宜按事相志誠持名，方為穩妥。理一
心之說，做不到者，說之無益。但不提倡即已。排斥二字，何下之無謂
也。是心作佛，是心是佛。若不作佛，說是心是佛，即可排斥。若念佛
說是心是佛，正是勸人之根本，何可混言排斥。若排斥，則成邪見，其
罪極重。凡作觀持名，通名為作佛。
<little>（三）</little>蓮池大師此語，對專志作觀者說。汝將汝之散心所想者引例，
則成不知身分之話。凡夫心如猿猴，刻不能定，何能想某相助見某相乎。
若深心作觀，觀此見彼，即不相應。故名曰邪，言不相應也。汝又作魔，
<pb n="177"/>
則過矣。然不相應不覺察，久則或有魔事。
<little>（四）</little>汝真真是不知天高地厚的糊塗蟲，竟敢引善導大師捨身為例。
善導念佛口出光明，乃大神通聖人。臨終登柳樹說偈，即跳下立化。汝
認做從樹上跌死了，汝真罪過，瞎著眼專好瞎說。汝要捨身，則是枉死
鬼。想生西方，夢也夢不著了。善導大師傳中，或有文筆未能顯此妙義，
故致汝認做捨身而死。汝曾見金剛經感應朱進士事否。彼以聽金剛經四
句偈，生歡喜心。不久夢隨五人，坐車至一家。五人皆飲湯，彼欲飲，
其領彼之人不許飲即醒。心甚異之，訪至其家，云生六狗，有一死者，
以此專持金剛經。至八十九歲登樹說偈，乃跳下立化。此人現生變狗，
由數十年持金剛經，尚能由高至下而化。況善導大師之大聖人，神妙不
測者。汝認做捨身，可憐可憐。此與愚人以佛涅槃為佛死，同一知見。
<little>（五）</little>汝窮妄想，比海中波浪，還要沸騰得很些。但諒己身分而行，
何怕人譏誚。若回成都家去，固當將彼心相，說與汝父桓君翁稍微放鬆
些，庶可兩將就。汝果精誠念佛，眷屬亦會有轉機。汝祖父興全翁尚遺
有家業，尚謂苦得不能忍受。倘汝本是一個窮漢，汝將不要做人乎。今
極力的要撐空架子，而自己又完全起此種不按道理之妄想。汝這個妄想，
是耀祖光宗，盡子職，報答繼祖妣柴老太夫人，盡佛教徒之責任否也。
既知感人引進之恩，何得自己又作普負親恩佛恩之事乎。汝此後但看文
鈔，切勿再來信。我實在沒有精神應酬汝這些魔話。

<h2>復溫光熹居士書十一</h2>
手書及匯票收到。觀汝此書，知汝境遇之窮，知汝不安本分。汝無
餘錢，何得於<le>光</le>分上，尚硬撐架子。君子素其位而行，窮則不以錢財為
禮。況自己認以為如父如母之師乎。是知汝一向都是此種情見，因架子
撐不起來，便要尋死。不知汝此種心行，死了更比此架子撐不起來，當
難受無量無邊恆河沙恆河沙倍矣。汝前謂重慶佛學社頗尚密宗，汝欲另
設一專修淨土之機關。此亦是不安本分之話。凡建立機關，第一要人皆
信服。第二要有錢貼墊。雖募眾人，亦須自己先能調動。汝二者一皆無
有，何得起此種分外之計慮乎。家中既有飯吃，不須又要發財巨萬。今
之軍政兩界，汝若不顧來生頭面，則非不可入。若猶顧及來生頭面，則
<pb n="178"/>
以莫入為最上上策。當詳告德正嵇氏，放下富貴驕奢之習氣，作鄉間田
婦之服飾，與彼回成都家庭，恪守祖父之業，乃為究竟妥當辦法。餘皆
先以說過，用不著再說。

<h2>復溫光熹居士書十二</h2>
觀汝書，不勝歡喜。彼七日即可往生，即可成佛，則遍世間人均可
成佛。我們業力凡夫，當有無量無邊之佛度脫，何幸如之。且守我們本
分，讓彼成佛度我們，豈不更為穩妥。彼等若有危險，我此法門，絕無
危險。若聞彼說得好聽，不禁心熱起來。成之則為幸，敗則便成魔眷，
實令人寒心。某之神通，已完全失敗。某及某之言論，直是誣衊聖賢。
彼等既已成佛，何得有此種現象。是知完全與市井小兒，了無有異。說
甚有得佛心乎哉。餘不多及。

<h2>復溫嵇德正居士書</h2>
汝夫德中溫光熹言，汝發心供養我。我當以此印書利人。汝幸嫁富
家，絕不知人世諸苦。若再無人勸導開示，則虛度一生。以後之輪迴六
道，將何能免。幸汝夫光熹，稍知佛法。汝雖未能即信。然漸摩漸染，
久則當有善根發現之一日。汝於夢中見怪像，即生恐布，求我為汝說救
護之法。不知此之苦相，比之輪迴三涂六道之相，小得不可為喻。輪迴
之苦如大地，此苦如微塵。眾生心量小，故見小而不見大。汝於小苦生
恐怖，求說救苦之法。何於生死大苦，絕不介意乎。我今為汝說一統救
大苦小苦之法。汝若能依我所說，汝必定現在無此小驚怖，將來必定常
安樂。其法維何，即是志誠懇切念佛及觀音菩薩名號耳。其念的法則，
當問光熹。切不可止知安逸，虛度光陰。又須恪盡己分。所謂孝順父母
翁姑，和睦兄弟姊妹妯娌，夫妻相敬如賓，勸善規過，善教兒女，寬待
下人。能如是即是賢人。再能戒殺護生。念佛名號，求生西方。即生死
大恐怖，當可全皆消滅。況夢寐中之小小恐怖，有不立止乎哉。我是凡
夫，我此話能令一切人超凡入聖。汝當志心信受，則利益大矣。閨範已
無。待有人到上海去，當令請女子二十四孝，女四書，列女傳等寄來，
送通文理知倫常之女人。又達生篇，亦當寄一二包。此書於未生，將生，
<pb n="179"/>
生後各事，皆詳言之。而<le>光</le>之一序，發明臨產念觀世音菩薩名號，必定
無產難。而且母子兩全，種大善根。汝能以念佛念觀世音化諸相識女輩，
俾各展轉勸導。則於汝自己於相識者，均有大益。但不可長存驕傲懶惰，
好作無益之事，如賭錢游觀，則自不至不獲巨益矣。君巽君靜錦渝兩女
之病，亦以念觀世音菩薩醫之。觀世音菩薩求無不應，但恐人不志心耳。
祈汝夫婦二人善體我心，則幸甚。

<h2>復江易園居士書一</h2>
接手書，知閣下提倡淨土之利益，屢屢而見，欣慰之至。當寄上海
淨業社，令載月刊中，俾閱者同生信心。至所言氣體甚虧，似宜以哀慟
心，移之於為親念佛。則存歿咸得利益矣。又何必拘拘以哀毀為孝也。
三月二十五，<le>光</le>至上海太平寺，二十六南通即將二百元款匯來。初以事
繁，致失通知書局。後令寄若干，不知曾寄到否。今且由普陀寄一包來，
祈為一閱。待二次三次印出，當即寄來。一百元可得三百部。即閣下不
寄錢，<le>光</le>亦須寄若干部，以祈大士慈恩，人各共曉耳。現已任及七萬部。
以去年戰事，紙未出山。今年又旱，致稽遲至四月耳。佛光社，得閣下
提倡，有何所欠，何須<le>光</le>再饒舌。但修淨業人，著不得一點巧。倘或好
奇厭常，必致弄巧成拙。此所以通宗通教之人，每每不如愚夫愚婦老實
念佛者，為有實益。若肯守此平淡樸實家風，則極樂之生，定可預斷。
否則不生極樂，亦可預斷矣。祈切實令社友如是信，如是行，則利益大
矣。

<h2>復江易園居士書二</h2>
久未通信，歉甚。前接油印之佛光一週紀念特刊，見周孟由之印光
贊，直令人慚愧欲死。孟由無知妄作，閣下何得錄此，以深<rubynote t="印光"/>之罪。
祈以後凡帶此派者，皆為刪削，免致閱者議論。茲接手書，並吳君蝶卿
之款，及佛光社刊，備悉。吳太夫人福壽兩全，所欠者不知淨土法門耳。
今令嗣蜨卿誠心追薦，當必承佛慈力，得以往生。其洋二百，以一百打
佛七，念佛僧十六位。現在炎熱非常，<le>光</le>擬每人格外奉<little>（貝親）</little>
一元，
共十六元。餘八十四元，待新排文鈔，及壽康寶鑒，<little>（即增廣校訂不可
<pb n="180"/>
錄、擬印數萬、以拯青年於未得病之前、）</little>明年印出，盡數寄吳宅，以
期結緣。觀音頌，二次印十餘日，七月初二，工人全體罷工。此次以要
求非理，中華書局勢難應許，恐一時不能了決。致若印若排，皆悉稽遲
也。社刊甚好。但字過小，老眼頗難看。紙厚郵費須多若干。馮不疚書，
<le>光</le>無有稿。今既登社刊，<le>光</le>令錄之附入文鈔。餘皆無大關係。唯
慎修先
生造天地日月不運行，得婢陰氣方運行一段，頗有關係。附入文鈔，亦
可破除邪見，令知正法。但其中所錄多脫文，餘俱不要緊，唯第二段一
陰一陽之謂道，上層六行，混入誠即明德，明即明明德之明誠明，十三
字，其中亦有訛字，然無大關係。餘略一閱，尚無多訛。唯此一篇頗多
耳。<le>光</le>目力心力俱欠，而冗務繁重，致於社中不能效筆墨之力，歉甚。
閣下既極力提倡，故群賢畢集，實為人生一大樂事。亦為貴地一大幸福
也。吳宅念佛收據，隨函寄來，並祈以餘百元之用告之。真達師擬助百
元經典於社中，令<le>光</le>開一普通多看者之經書，待月底到上海，當請以寄
來，勿念。<le>光</le>於明年新印增廣文鈔及增廣之壽康寶鑒出，亦擬寄社若干，
以結凈緣。閣下與友人書贊譽不慧，有以凡濫聖之愆。祈以後萬勿用此
一派，則彼此各適其適矣。

<h2>復江易園居士書二</h2>
久未通信，歉甚。前接油印之佛光一週紀念特刊，見周孟由之印光
贊，直令人慚愧欲死。孟由無知妄作，閣下何得錄此，以深<rubynote t="印光"/>之罪。
祈以後凡帶此派者，皆為刪削，免致閱者議論。茲接手書，並吳君蝶卿
之款，及佛光社刊，備悉。吳太夫人福壽兩全，所欠者不知淨土法門耳。
今令嗣蜨卿誠心追薦，當必承佛慈力，得以往生。其洋二百，以一百打
佛七，念佛僧十六位。現在炎熱非常，<le>光</le>擬每人格外奉<little>（貝親）</little>
一元，
共十六元。餘八十四元，待新排文鈔，及壽康寶鑒，<little>（即增廣校訂不可
錄、擬印數萬、以拯青年於未得病之前、）</little>明年印出，盡數寄吳宅，以
期結緣。觀音頌，二次印十餘日，七月初二，工人全體罷工。此次以要
求非理，中華書局勢難應許，恐一時不能了決。致若印若排，皆悉稽遲
也。社刊甚好。但字過小，老眼頗難看。紙厚郵費須多若干。馮不疚書，
<le>光</le>無有稿。今既登社刊，<le>光</le>令錄之附入文鈔。餘皆無大關係。唯
慎修先
<pb n="181"/>
生造天地日月不運行，得婢陰氣方運行一段，頗有關係。附入文鈔，亦
可破除邪見，令知正法。但其中所錄多脫文，餘俱不要緊，唯第二段一
陰一陽之謂道，上層六行，混入誠即明德，明即明明德之明誠明，十三
字，其中亦有訛字，然無大關係。餘略一閱，尚無多訛。唯此一篇頗多
耳。<le>光</le>目力心力俱欠，而冗務繁重，致於社中不能效筆墨之力，歉甚。
閣下既極力提倡，故群賢畢集，實為人生一大樂事。亦為貴地一大幸福
也。吳宅念佛收據，隨函寄來，並祈以餘百元之用告之。真達師擬助百
元經典於社中，令<le>光</le>開一普通多看者之經書，待月底到上海，當請以寄
來，勿念。<le>光</le>於明年新印增廣文鈔及增廣之壽康寶鑒出，亦擬寄社若干，
以結凈緣。閣下與友人書贊譽不慧，有以凡濫聖之愆。祈以後萬勿用此
一派，則彼此各適其適矣。

<h2>復江易園居士書四</h2>
前復一函，諒已收到。昨晚五時至淨業社，問關絅之有幾僧人，言有
九位。居士男女，則有百餘。昨晚由彼等通知，來者倍多。<le>光</le>略敘緣由，
並念佛利益，為時一句五分鍾。今日將前所請經，請至太平寺，共二十
五小包，外用蒲包捆作四大包，其發票共四張，隨函帶來，以便查收。
真達師祈閣下令人將所請經書，一一寫其名於書根。若安士全書等，則
不致錯亂難尋矣。內中有一二三四五部者。若以餘者提出，另行結緣，
則不須分別。若同留社中，須每一部一樣寫法。庶不致彼此參差不齊，
致不雅觀。其書待有回婺順人，當令帶來。今先將發票隨函寄來，書到
即可按查。

<h2>復江易園居士書五</h2>
前接手書，知令慈念佛往生，不勝為令慈慶，為閣下悲。雖然，令
慈既已超凡入聖，固不宜效世俗人徒作無益之悲傷也。閣下提倡淨土，
初則令夫人往生，今則令慈往生。足見一切眾生皆有佛性，道在人宏，
倡必有和。但以<le>光</le>冗繁之極，不能即為撰述，殊覺歉仄之至。三字鏡，略
為筆削。前日雪惺來持去，彼擬錄之，即代為寄。令慈之傳，殊多疏漏。
今將原稿隨函寄回，祈為添補改削，俾歸完備。再令有朋抄幾份，分寄
<pb n="182"/>
各佛報。以<le>光</le>近來冗務頗多，不能詳悉斟酌耳。前所寄之八捆書，收到，
慰甚。<le>光</le>定於九月底滅蹤長隱。以應酬日多，精神日減。若不長隱，則
將窮年終日，為他人忙，了無止期。所有近印之書板，通交居士林。彼
擬開佛學書局，以廣流通。不過彼帶有營業性質，比<le>光</le>之只算成本者，
當貴近一半耳。

<h2>復江易園居士書六</h2>
七人法名，另紙書之。時局危險，須令各各吃素念佛，及念觀音。以
期佛菩薩加被，令戰事早息。庶國家均得安樂矣。所最要者，要知因識
果。吾國亂至如此之極，皆前人唱高調，闢因果，以有所為而為善即是
惡之學說，以釀成之也。若尚不肯說破，則欲太平恐無日矣。

<h2>與江易園居士書七</h2>
久未通函，念念。前月令侄守先，以續詩寄來。<le>光</le>冗忙之極，歷半月
之久，方得徹頭徹底一閱。覺續編比正編更為關係深大。因寄去，想彼
已函告矣。閣下之著作，其益宏大。詩文足可引無信者生信矣。願宜葆
養色力，修持淨業。

<h2>復陳慧誠居士書</h2>
手書備悉。<le>光</le>明年春秋間，尚有許多須料理事，一處皆無暇去。唯冬
則欲往溫暖處避寒。此後則行蹤不定，到處是家。不三五月，又復他往，
以免信札應酬，以致自誤。念佛偈內中，有上下文義不關切者，或韻有
不協，或詞有未善，稍為改正。至末後一偈，及後之五言偈，語意過傲，
故為改之。凡人不可自高自大，自大則人不重，不可不知。龍舒文未寄，
蓋已送完無有矣。此文貴極，每本三角，故無力多印也。王朱氏等，既
欲皈依，今為取法名，王朱氏法名慧淑。馬袁氏法名慧懿。袁三姐法名
慧貞。祈令彼等均依文鈔嘉言錄，以自行復以化他。則可不愧為佛弟子
矣。冗事多端，不暇詳述。<little>（十二月十日燈下）</little>

<h2>復王智卓居士書</h2>
<pb n="183"/>
末世眾生，欲了生死，非仗佛力，決難如願。至於各宗法門，俱應研
究。而智識淺鮮，世務紛繁之人，何能兼顧。欲學餘宗，必須淨土已得
大通，了無疑惑，方可。若淨宗不通，一學餘宗，稍有所得，便將淨土
置之度外。將來所得之益，只可作未來得度之因，決不能即生便出生死
也。汝於淨土，尚未知門徑，何得便欲學唯識。今之學佛者，多半皆屬
好高務勝，欲於大眾前作通家，並非為了生死以學佛也。汝欲學佛，必
須敦倫儘分，閑邪存誠，諸惡莫作，眾善奉行。真為生死，發菩提心，
以深信願，持佛名號。能如是者，乃真佛弟子。若所作所為，與佛相反。
則縱能精修，亦難感格於佛。以心行與佛相背故也。今為汝取法名為智
卓。謂以智慧卓然自立，則自可得其實益。教小兒常以陰騭文，感應篇，
為入德之門。俾幼時即知為人之道，與因果之理。則後來決定不敢作越
理犯分之事。否則被彼邪見所誘，則其行或至如今之廢孝廢倫免恥者，
以現今此種邪說甚多故也。今為汝寄書一包，祈詳閱之。<le>光</le>極忙迫，切
勿來函。

<h2>復何慧昭居士書一</h2>
接手書，不勝慨嘆。慧鏡志心弘法，忽爾殞命。恐於生西，尚難實得。
生死之險，誠可畏懼而預防也。但彼雖由其母墳旁，他家又葬，以致沖
犯。當知此之沖犯，亦是宿業所招。若有大德，或有不期然而為之補助
者。此事只可歸之於命，不必歸咎於人。若歸咎於人，或致彼此更結怨
業。祈與其家詳言之。人各有所主之地，不能主於人家之地。自家葬過
自家地中，可不令他家葬。他家地，何能不令他葬乎。知此理者，雖實
沖犯，亦不敢怨人。況未必是的確因沖犯而死者乎。此所以君子不怨天
不尤人也。汝之清磬搖空，乃靜極所現。後知齒舌相擊，並非外境所現。
有此一知，方不至或生一種希奇玄妙之想。由茲起自矜心，則便非得益
之處矣。所言耳根發音，諸淨典不甚提倡者。以淨土法門，其要在於信
願行等。此等境界，乃用功人自得之各別境界。善知識何可預先發表。
若發表則得益者少，受損者多。如自知錄然，專門表示境界。實則此之
境界，尚是理想。彼蓋欲借此以張大門庭，故特做出此不思議境界。使
<le>光</le>不阻止，則不知印幾多萬，以引人入魔乎。汝淨功雖好，於機於教，
<pb n="184"/>
尚欠閱歷，故作此說。若有閱歷，即大有所得，亦不疑古人為<little>（斂）</little>默
也。江公望之所示，乃反聞之法。善用之，固能得益。不善用之，或有
歸禪家專仗自力一門。凡修行人宜存正念。除佛號外，所有諸念，皆不
令生，是謂一心。故金剛經云，凡所有相，皆是虛妄。汝但一心念佛即
已，何得妄欲高攀大士耳根圓通。汝須知大士之反聞，並不聞音聲，乃
聞聞性。故曰反聞聞自性，性成無上道，有聲音無聲音皆聞。若如汝說，
必有音方能聞。吾人念佛，隨聞此佛音聲，固亦反聞之氣分。切勿以圓
通自居。專一以往生自期，則有益無損矣。否則必有從此反令其心，分
張於分別法門勝劣一派。而無量無邊之真益，斷送於此多知多論中矣。
所作四章，聲韻清暢。<le>光</le>向不作詩，故不為和。現今忙得了無有暇。以
急欲滅蹤，又有關世道人心之歷史感應統紀，未得排成，或致日夜均須
料理。現三號字書冊本已排完，印出一萬部，二十後當可出書，寄來幾
包。第二萬已經刷印。又排四號字報紙本，只排一半。此若排完，印一
萬部，或二萬，便可長往。大約在十二月半後，往香港去。以免終日應
酬信札忙，致誤已大事也。

<h2>復何慧昭居士書二</h2>
接手書，知宿根甚深，現行頗純，故有種種勝境相現。然今人多半是
要體面，憑空造樓閣。有一分半分，便說有百千萬分。如某居士錄其境
界，皆是手筆所做，不是心地所做。汝固不妄，誠恐或有此習氣，則其
過不小。佛以妄語，列於根本五戒者，正為防此弊也。若或見言不見，
不見言見，乃妄語之流類。若憑空造樓閣，妄說勝境界，即犯大妄語戒。
乃未得謂得，未證謂證，其罪甚於殺盜淫百千萬億倍。其人若不力懺，
一氣不來，即墮阿鼻地獄。以其能壞亂佛法，疑誤眾生故也。汝切須慎
重。所見之境有一分，不可說一分一，亦不可說九厘九。過說亦罪過，
少說亦不可。何以故，以知識未得他心道眼，但能以所言為斷耳。此種
境界，向知識說，為證明邪正是非，則無過。若不為證明，唯欲自衒，
亦不可。若向一切人說，則有過。除求知識證明外，俱說不得。說之則
以後便永不能得此勝境界。此修行人第一大關，而台教中屢言之。所以
近來修行者，多多著魔，皆由以操妄心，冀勝境界。勿道其境是魔，即
<pb n="185"/>
其境的是勝境，一生貪著歡喜等心，則便受損不受益矣。況其境未必的
確是勝境乎。倘其人有涵養，無躁妄心，無貪著心，見諸境界，直同未
見。既不生歡喜貪著，又不生恐布驚疑。勿道勝境現有益，即魔境現亦
有益。何以故，以不被魔轉，即能上進故。此語不常對人說，因汝有此
種事，固不得不說也。汝最初禮佛所見之大士像，不的確。以若果實，
是不至因念與觀經不合而隱。然汝由此信心更切，是亦好因緣。但不宜
常欲見像，但志誠禮拜而已，庶無他慮。臨睡目前白光，及禮佛見佛像
懸立虛空，雖屬善境，不可貪著。以後不以為冀望，當可不現。窺汝根
性，似是宿生曾習禪定者，故致屢有此相也。明虞淳熙，在天目山高峰
死關，靜修久之，遂有先知。能預道天之陰晴，人之禍福。彼歸依蓮池
大師，大師聞之，寄書力斥，謂彼入魔罥。後遂不知矣。須知學道人要
識其大者。否則得小益，必受大損。勿道此種境界，即真得五通，尚須
置之度外，方可得漏盡通。若一貪著，即難上進，或至退墮，不可不知。
夢入佛殿所記之二句經文，固屬善境。然此二句，語甚明白。返虛依覺
路，歸真悟常空者，謂人妄認世間諸法為實，故迷入生死。若能返觀諸
法當體本空。則便依乎覺路，出迷入悟。歸真諦而悟真常之真空實相矣。
魔境勝境之分別，在與經教合不合上分。果是聖境，令人一見，心地直
下清淨，了無躁妄取著之心。若是魔境，則見之心便不清淨，便生取著
躁妄等心。又佛光雖極明耀，而不耀眼。若光或耀眼，便非真佛。佛現，
以凡所有相，皆是虛妄之理勘，則愈顯。魔現，以此理勘，則便隱。勘
此，驗真偽之大冶洪爐也。夜見白光及虛空清白等境，乃心淨所現。何
可以法界一相，寂照不二自擬。以此自擬，則成以凡濫聖矣。其過殊非
淺淺。二句經文，未見所出。蓋亦宿生記憶之文，未必即經中文也。修
凈業人，不以種種境界為事，故亦無甚境界發生。若心中專欲見境界，
則境界便多。倘不善用心，或致受損，不可不知。彼頭陀之所說，乃屬
禪家道理。彼尚不破淨土，是其長處。然彼絕不知淨土宗旨，故與禪對
論。彼注重祥光勝境一語，大須斟酌。否則誤人不淺。又謂不可著，以
佛法無量，著則成有量，即不能入佛智。何止不入佛智，亦復或入魔界
耳。至所云之各佛，乃禪家約心理之論，與淨宗無涉。白光清空，既為
如來一毛頭許功德。汝何得以法界一相，寂照不二妄認。實則宿世定境，
<pb n="186"/>
由淨心而發，固不得當作奇特也。凈土法門，以信願行三法為宗。有信
願，無論行之多少淺深，皆得往生。無信願，即到能所兩忘，根塵迥脫
之地步，亦難往生。以真證到能所兩忘，根塵迥脫之實理，便可自力了
生死，則不必論。若但有工夫見此理，尚未實證，若無信願，亦難往生。
禪家說淨土，仍歸於禪宗，去信願說。果能依之而做，亦可開悟。而未
斷惑業，欲了生死，則夢也夢不著。以凡夫往生，由信願感佛。故能仗
佛慈力，帶業往生。今既不生信願，又將佛一一說歸自心，何由感佛。
感應不符，則生自生，佛自佛。以橫超法，作豎出用，其得益淺而受損
深，不可不知。得益者，依彼所說，亦能開悟。受損者，既去信願，則
無由仗佛慈力。吾故曰，真修淨土人，用不得禪家開示。以法門宗旨不
同故，祈為慧察。如不以為然，請求之大通家，庶可契汝心志矣。光固
不執著也。

<h2>復慧淑慧慶兩女居士書</h2>
人生世間，必須各儘自己之職分。能儘自己之職分，方可不負天地
覆載，日月照臨，父母生育，師長教誨之恩。否則名雖為人，實與禽獸
不相違遠，便成虛生浪死之倫。則將來沈淪惡道，了無出期，可不哀哉。
所言盡職分，在女人分上，實有最大之關係，而且了無形跡。世之治亂，
家之興衰，悉由女人能盡職分與否耳。言女人職分，即孝翁姑，和妯娌，
相夫教子等。以能孝友溫恭，則宜家。能輔助丈夫，令其德業日進，過
愆日減，則宜室。能宜家宜室，則兒女相觀而化，均成賢善。兒女既成
賢善，則從此以往，世世子孫皆成賢善。故光常謂治國平天下之權，女
人家操得一大半。又謂教子為治國平天下之本，而教女為尤要者此也。
否則不但不能相之教之以成善士。或反相之教之以成惡人。以致今日無
法無天之世道也。汝等皆宿有善根，得與慧融為夫婦。雖生在佛法泯滅
之時，幸而得聞如來普度眾生之淨土法門。但肯生真信，發切願，稱念
阿彌陀佛萬德洪名。決定可以現生消除惑業，增長善根。臨命終時，仗
佛慈力，往生西方。實為千生萬劫所不易遇之無上大法也。汝等既是夫
妻姊妹，必須互相愛敬，互相勉勵。不可同未聞道之無知女人，日以爭
吵嫉妒交相謗黷為事。如是，則心地日暗，福壽日促，一氣不來，難免
<pb n="187"/>
墮落於三惡道中。其為苦也，莫能名焉。汝等既同皈依，即是同門，同
修淨業。將來同生淨土，同見彌陀，同聞佛法，同證無上道。皆於此時
大家同心戮力修持中來。可不勉哉。以慧融欲令汝二人同沐佛化，祈為
賜名及與開示，因為說此一上絡索。誠恐汝自顧藐小，不知眾生與佛，
一念心性，了無二致。而迷悟不同，遂成天淵懸殊也。今為略示所以。
餘詳文鈔嘉言錄，祈慧融與汝等說之，則可悉知矣。

<h2>復徐蔚如居士書</h2>
昨接手書，知令叔之來去，頗為奇異。閣下所言伽藍神者，殆屬實
情。是小伽藍，非大伽藍也。其吃素誦經，皆其宿根所致。惜未遇淨土
法門之知識，以致仍歸護法神通。此人殆與平常人知見相等，於大士境
界皆未得見。使向能以智力知大士境界，斷不至糊裡糊塗過一生，而仍
歸彼護法神通中去也。令弟不於此極力為彼培植歸西之事，猶欲令彼位
次增進。其心固嘉。若按實理為令叔計，當令其子於淨土法門，極誠栽
培，為之迴向。以祈謝神道之舊職，入極樂之佛國。所言培植功德，當
以開人智識者為第一。現今增廣文鈔已經排完，尚未結收。以候壽康寶
鑒排畢，即止續入付印耳。現已有四百二十頁，尚未能定其實數。大字
每部須八角上下，以前年大士頌尚三角四，只有二百十頁，此多一倍。
而近來戰事紛紜，紙價愈漲。令弟若肯任若干自己施送。俾一切閱者，
知往生淨土之所以然。以此功德，為其父作往生之券。加以至誠，必可
如願。是為最有利益真實功德。雖與普陀似乎不涉，然亦非不涉。以人
皆曰普陀印光法師文鈔故也。其次則普陀山誌，將欲鑒訂。鑒訂過，即
刻板。明年春夏間，即可出書。若肯任刻資，以之迴向。亦比別種功德
為殊勝而悠久耳。

<h2>復李圓淨居士書一</h2>
接手書。不勝感愧。所言大著編譔體裁，足見虛心不恃己見。欽佩
欽佩。今之弘法者，每欲引人入佛法。自己先從人行事，則大體已失，
何以令人重法。閣下初以仿新法，今尚欲令大眾皆不蹈輕法之弊。可謂
真得宏法之體統矣。至於印光文鈔，文實樸陋不堪。然於初機非無小益。
<pb n="188"/>
以故數年以來，排印五次，刻板一次板存揚州。徐蔚如在京排兩次，上
海排一次，<le>光</le>先排一次，今又排一次。四月當可出書，印出者有數萬。
此次所排，比先多一百二十頁，名增廣印光文鈔。常有寄函要者，知初
機發心者，多分不以樸陋見棄也。閣下再為提其要者，分門類為之流佈。
則校彼全書用費少而利益多，實為不可思議功德。<le>光</le>初出家，見諸知識
教人修持，了不提因果倫常等事。致有修持頗好者，或於倫常不能恪盡
己分。因是或令不知佛法真理者，多起謗心。<le>光</le>久蓄矯此流弊之心，故
於一切筆墨中屢言之。閣下倘不以所言者為贅，似宜即錄以作挽回世道
人心之助。閣下年未三十，已現衰相。固當捨博守約，專修淨業。淨業
大成，再宏餘法，庶得自利利他之實。否則雖能利人，亦非究竟現生獲
出生死之道。而自己本分事，既不能斷盡煩惑，以了生死。又以素未專
志淨業，或致因通途教義，疑特別法門。則又無從仗佛慈力帶業往生。
雖種善根。倘以坯器未火，或被再生之雨為之消滅，則可惜耳。顯蔭具
大慈悲，特恐青年聰明有慧根人失大利益，特為現一可作警策之相。未
始非深勸閣下力修淨業之真實開示也。

<h2>復李圓凈居士書二</h2>
接手書。不勝感愧。閣下此一編輯。則眉目清醒，利人多矣。竊謂
此錄皆取材書中，即論疏序跋等中，亦可節取。非書中可節，餘皆不可
節也。且此錄原屬節錄，固不宜恐涉斷章取義之嫌。而今之時勢，尤當
以注重因果誠敬倫常，為救國救民弘法利生之要務。凡涉此義，似宜多
采。所立十科，頗為通暢。略有字句不均，及不甚暢亮之處，因另開於
旁。一贊淨土超勝。二誡信願真切。三示修持方法。四論生死事大。五
勉居心誠敬。六勸注重因果。七分禪淨界限。八釋普通疑惑。九諭在
家善信。十標應讀典籍。祈為裁度。

<h2>復李圓淨居士書三</h2>
<le>光</le>常謂家庭教育，為治安之本。因果報應，為制心之法，家庭母教
為要。果有賢母，又於兒女幼時常為講談因果。其兒女長大，決定不至
作傷天損德等事。惜在家出家之倡導者皆不致意於此，可嘆也。昨信已
<pb n="189"/>
封，郵差來又接手書，因勉作題詞四十韻。但以向不作詩諸多牽強，祈
為改正。臨終舟楫要語，傳之已久，多有錯訛。而且其中有意義不圓之
處，遂僭為補足。後之論偈，<le>光</le>曾見者皆有，不知何意刪去，致語成無
根。但原文亦未將本論之名標出，為一憾事。祈為裁度。又此偈恐是宗
瑜伽論而作。臨終舟楫，只低一字。要語二字，似宜去之。仍用同樣字，
以過小則老人看時，多有吃力。當於題上加附錄二字，則正附清楚矣。
現因戰事，紙不能來。安士書，文鈔，皆一時不能即印。祈緩編，勿著
急。則人既省力，事且從容。<le>光</le>所排書，皆打四付紙板。此書排成，亦
宜多打紙板，庶可一勞永逸。

<h2>復李圓淨居士書四</h2>
嘉言錄，昨閱過一半，今日當可閱完。尚須詳看，並為設法以期醒
目。其中錯字，當標一本寄來，以作再版改正之據。<le>光</le>校之本，則為詳
標，以作排版稿本。將來校對之事，<le>光</le>當自任。陳太太既任排工，紙板
及千部之資，則便省力多矣。當令文鈔萬部印完時，先印此書。仍恐在
十一二月間，方可出書。<le>光</le>在此候孫厚載居士，待其來後，方可返滬。

<h2>復李圓淨居士書五</h2>
昨接汝書，心甚欣慰。前聞上海開仗，想三寶加被，當不至有所危
險。今知於無可逃時，而圓明竟敢以汽車來接。而日兵又不以凶惡相加。
菩薩救苦救難，真有非思議所及者。祈勸一切人同念觀音。以祈菩薩加
被日軍首領，息滅惡心毒心。則戰事自可止息。切不可以惡心咒詛。則
與菩薩平等大悲不相符契矣。<little>（壬申正月初九日）</little>

<h2>復同影居士書</h2>
九月接汝兄書，言汝有病，心志不定。或急於求醫，若不暇待者，
或醫來開方不肯服藥，或並請二醫等，直同小孩子性情一樣。如此求醫
治病，適足添病，何可愈病。以心念煩燥，是自己添病。雜藥亂投，是
令醫生添病。汝發心要出家修行，了生死大事。即此富貴驕態，一毫不
能去，出家有病，當致急死。汝有此種驕性，尚能甘受澹薄，視此身若
<pb n="190"/>
附贅乎。又學道之人，凡遇種種不如意事，只可向道上會。逆來順受，
則縱遇危險等事，當時也不至嚇得喪志失措。已過，則事過情遷，便如
昨夢，何得常存在心，致成怔忡之病。汝既欲修行，當知一切境緣，悉
由宿業所感。又須知至誠念佛，則可轉業。吾人不做傷天損德事，怕甚
麼東西。念佛之人，善神護佑，惡鬼遠離，怕甚麼東西。汝若常怕，別
著怕魔，便有無量劫來之怨家，乘汝之怕心，來恐嚇汝。令汝喪心病
狂，用報宿怨。且勿謂我尚念佛，恐彼不至如此。不知汝全體正念，歸
於怕中。其氣分與佛相隔，與魔相通。非佛不靈，由汝已失正念，故致
念佛不得全分利益耳。祈見<le>光</le>字，痛洗先心。當思我兄一夫一妻，有何
可慮。即使宿業現前，怕之豈能消滅。惟其不怕，故正念存而舉措得當，
真神定而邪鬼莫侵。否則以邪招邪，宿怨咸至。遇事無主，舉措全失。
可不哀哉。今為汝計，宜放開懷抱。一切事可以計慮，不可以擔懮。只
怕躬行有玷，不怕禍患鬼神。汝若在家好修行，則與汝兄及汝妻等，互
相輔助以修淨業。如其不然，則當往上海寄居於佛教淨業社。日常得聞
講說，兼日常隨眾念佛。現在淨業社移於簡家南園，有十二三畝田地基，
是一最大道場。明年諦法師在彼講涅槃經疏。彼處房屋多，不比愛文義
路之促逼。汝若去，每月貼若干飯食錢，定可如願。過幾月回家看一回，
與汝兄談家事，與汝妻敘契闊。不幾日又去，實為第一希有之辦道方法。
<le>光</le>謂汝能如此，比出家利益，勝無量倍。但當把小孩子及市井之無知之
見識丟開。則無邊利益，即可親得矣。
當此危險世道，宜放開心胸眼界，努力修持淨業。所有吉凶禍福，
悉不計慮，隨緣應變。縱大禍臨頭，亦當想及同罹此禍之人，不知有幾
千萬億。於無可如何中，尚有阿彌陀佛觀世音菩薩，可以恃怙，有何可
畏。以念佛念觀世音，作為無畏之據。放開心量，勿預恐嚇。則病自痊
愈，身自安樂矣。若不知此義，則是未遇危境，自己先陷於危中，雖佛
菩薩亦莫能救。所以君子素患難行乎患難，故能無入而不自得焉。

<h2>復觀心居士書</h2>
數日前由山轉來手書，知慕道心切，修持唯謹，不勝欣羡。但以冗
繁未能即復。昨因事來杭，略有暇晷，遂書大概。孝養父母，奉事師長，
<pb n="191"/>
慈心不殺，修十善業，為三世諸佛淨業正因。汝能孝親，能儉樸，則必
不至取非義之財。其行其心，頗與佛合。若再加以信願求生西方，必可
如願。然既為人子人父，當思所以究竟令我親我兒女，得究竟安隱之道。
可不力勸吾親與吾兒女，令其同修淨業乎。此且約親而論，而一切眾生
皆是佛子，我既知之，忍不令我弟兄姊妹親戚鄉黨，一切相接之人，一
一咸知乎。汝欲皈依以期往生，可不發弘誓以預行隨分隨力度人之道乎。
今為汝取名為慧宏。謂以大智慧，行自利利人之道。即為一切人說敦篤
倫常，恪盡己分，閑邪存誠，克已復禮，諸惡莫作，眾善奉行，信願念
佛，求生西方。文鈔中屢說之，今復為說者，恐或不注意以致錯過，以
故不妨再說也。又今日世道之亂，為開闢所未有。究其根原，總由家庭
失善教，及不講因果報應之所致也。天下不治，匹夫匹婦與有其責。能
注重家庭教育及因果報應，則賢才自然蔚起，而天下漸可太平矣。祈與
一切人皆以此說懇切告之。亦居塵學道，自未得度，即行度人之一大要
事也。祈慧察是幸。餘詳文鈔，此不備書。

<h2>復李吉人居士書</h2>
十五日接手書，以冗事無暇，故遲至今。皈依若能親來面受，固為
正理。如其不能親來，但以至誠懇切心如親受一樣，則固無所同異也。
即面受而不以受皈依為事，仍然心行作為同舊，則是名為皈依三寶，實
是魔王眷屬。佛法利益，豈能以虛名而即得乎哉。念佛必須攝心，使雜
念無由而起。若欲攝心，則當諦聽。若能字字句句聽得清楚，自然心不
至於大散。雖不作觀，亦同作觀。若心不能攝，觀境不清，理性不明。
妄欲得生上品，任己意以作觀，則著魔發狂者多多矣。往生上品，豈作
觀方能哉。念至一心，並有大菩提心，又復自行化他，廣行六度，誰不
能登上品。而以作觀為上品之因，亦一往之說也。攝心念，為上中下共
修之道。其得益則隨人而分大小。作觀，則不知所以然者，斷斷不可盲
修，以其或致著魔也。汝果能一心念，豈不許汝生上品哉。大悲咒，但
依現時所教之師念，即有無邊利益。固宜日日常念，何須十齋。又吃肉
一法，其害無窮。汝夫婦既發心生上品，何不常時吃素，而只十齋耶。
不獨自己吃素，尚宜令家人兒女通吃素。細看文鈔，自知<little>（南潯放生池
<pb n="192"/>
疏發揮頗詳）</little>食肉之過，不食肉之利。此固宜努力，不得狃於習俗，且
以十齋了之也。洋煙一事，其害甚深。文鈔後附有戒煙神方，靈極，許
多人皆戒好。有戒不好者，皆彼身體另有痼疾。汝且依之，作雙倍日期
緩戒，則可斷此禍根矣。至於往生，固不在戒與不戒也。即有此毛病，
能生真信，發切願，一心念佛，無一不往生者。現在世道人心，壞至極
點。欲令國家漸復元氣，非以家庭培植不可。壞亂世道之人，皆賦有異
質。而家庭失教，遂將此輩異人之姿質，作狂妄縱任邪闢之用。使此種
人有善教，則窮則獨善，達則兼善矣。以故<le>光</le>極力提倡教子教女，以期
天下太平，人民安樂也。其要在令其知生死輪迴，因果報應。常途，教
法，其益膚淺極矣。諸惡莫作，眾善奉行。信願念佛，求生西方。此千
佛萬佛普度眾生，令其近出生死，遠成佛道之一大法門。詳看文鈔，自
可備知。

<h2>復林贊華居士書一</h2>
前接手書，以冗忙未能即復。古語云，卜以決疑，不疑何卜。汝所
問，念佛為主，閱教為助。隨緣化人，迴向安養。何須更問可否。至於
智靜讀誦楞嚴，何須用禁。念佛誦經，理無二致。但宜潛心持誦，不宜
唯以研究文義為事。如是則尚可以得佛意，況文義乎。李卓吾雖有過人
知見，然其行為，多所悖謬。即其過人知見，亦未免有偏僻。何得概指
詆者為頑固耶。藕益所引之語，蓋不以人廢言。汝將謂藕益既引，則其
言皆足為法乎。卓吾之書，絕未見過。見居土傳中卓吾之傳，並前人指
摘卓吾之悖謬處，亦可知其為人。蓋其天姿高而涉於狂悖。未能從聖賢
誠意正心克己復禮以力修，為可惜也。破科學哲學之迷執，固當以唯心
唯識為主。然須提倡因果報應，則唯心唯識之義，方得完滿。為現今計，
宜極力提倡敦倫儘分，明因識果，以及家庭教育。而家庭教育，尤須注
重因果報應。今之世亂日極，民不聊生，皆由不講因果報應及家庭教育
之所致也。知好歹者，當不以吾言為謬妄也。光相何如佛相，宜常禮佛
瞻敬，勿以光相為念。

<h2>復林贊華居士書二</h2>
<pb n="193"/>
通俗教育演講，既不許說佛法。當以儒書中倫常道理為主。並引儒
書中說因果報應事理，如天作孽猶可違，自作孽不可活。又積善之家，
必有餘慶。積不善之家，必有餘殃等。令彼等知因果之理，儒教固有此
理此事。既知因果，則便不敢為非作奸矣。格致誠正修齊治平，須從忠
恕做起。忠即不欺自心，恕則推己及人。能忠恕，則孝弟忠信禮義廉恥
等，悉皆能行矣。汝既為汝父母求法名，併名亦不書，可謂粗心。今為
取法名為德深，德淵。祈勸以決定求生西方，切不可求來生人天福報。
若來生得人天福報，則福報即成禍本。福報愈大，則造業愈大。造業愈
大，則受苦愈大。能一心念佛，求生西方，即可謂德深德淵矣。否則便
是業深業淵，從劫至劫，莫能出離。可不哀哉。宣講大全，未知此書，
當為詢之。今年九月，當滅蹤長隱。八月即不可來信，免致失誤。

<h2>復林贊華居士書三</h2>
三友欲皈依，今為各取法名。餘詳文鈔及長信，此不具書。祈大家
各務實行，切勿徒取虛名。則無真利益可得矣。所存之函，隨汝安頓，
<le>光</le>不過問。臨產念觀音一法若大行，則天下便無難產，及因產殞命，與
產後血崩各危險，並兒女生後急慢驚風各危險。宜各恭抄一本，以為永
遠傳家之備。此系佛說，而前人未加提倡。今人殺業情欲俱重，故產難
甚多，不得不為表示也。

<h2>復林贊華居士書四</h2>
當今之世，舉國若狂。俗固可惡，僧亦堪悲。彼此違法，致成此象。
各處佛教會，皆系虛演故事，暫御外侮。久而久之，當必潰決，無法可
設矣。普陀佛學院，名目而已。欲學教，不往寧波觀宗寺，而欲往普陀
乎。某某近幾年頗受新潮之影響。今夏大病，始知慚愧。云欲十年用功，
方始宏法也。現今之世，除提倡因果報應，及家庭教育。縱佛菩薩聖賢
同出於世，亦末如之何矣。祈詳讀文鈔，當自知之。果能審察，自無疑
不釋矣。

<h2>復林贊華居士書五</h2>
<pb n="194"/>
外道邪說，皆無可慮。所可慮者，僧多不知法。及一班狂僧之妄謂
為宏法，而實為滅法。然彼勢力甚大，非神通聖人，無可如何。<le>光</le>乃粥
飯庸僧，既無道德，兼無聲望。何能轉彼內外魔眷，令其心存正念，不
受彼邪說所惑乎。勿道不作論，即作亦無所益。倘彼諸僧俗悉能依佛之
言，行佛之行。即彼意欲滅佛之人，觀其道行，亦當欽敬不已，加意護
持。況其更深遠之行為者乎。現在欲護持佛法，莫急於躬行實踐。敦行
倫常仁義之道，及信願念佛之法耳。恐汝妄冀<le>光</le>為作文，故特示及無可
救藥之狀耳。惟洞察之。

<h2>復林贊華居士書六</h2>
此之大劫，係多年釀成，今始發現。如生瘡然，愚人不於平時攝養，
其瘡發現，則便難即愈矣。縱不可不盡人事，然亦難必其定能挽回也。
了此，則不至空生懊惱，怨天尤人。聶雲臺現因用心過度養病，與人不
通往來。囗囗囗聞往湖北去。此人已受某某之熏染，其知見唯以唯識為
是。餘諸行門，悉皆藐視。今夏大病，方痛悔誤。不知近來究竟何如。
祈勿與此等人相往還，免隨彼轉。現今所有之現象，正是催人專修淨業，
以求往生。於此時猶泛泛然欲做大通家，則既不能自利，又不能利人，
其失計也甚矣。

<h2>復林贊華居士書七</h2>
講經，豈必年講一經，不可重複乎。然則日日吃飯，何不厭其重複
耶。心經義理淵深，初機何由得益。縱有所得，亦只解路。何如淨土法
門之即聞即可實行乎。即行願品，亦不必定要講多日。佛以六百卷大般
若之蘊奧，以二百六十字發揮無遺。豈必要鉤枝延蔓，只取廣多以逞口
辯乎。道綽禪師乃出格高僧，專弘淨土。壽七十餘歲，一生講淨土三經
近二百遍。即二十歲講，五十多年，年須二三次方可。徹悟語錄與一居
士書云：「一夏兩終楞嚴，何畏行願文長，而非七日所了乎。七日過促，
或作十日。講經豈定規要任講者儘量東拉西扯，不在肯綮處指點乎。汝
之知見，是知涉博而不知守約。欲以博益初機，則是門庭建設中事。共
君一夜話，勝讀十年書，愈病不在驢駝藥，皆守約之古訓也。然現今戰
<pb n="195"/>
事發生，後來之事，不可逆料。當令一切老幼男女，同念阿彌陀佛，並
念觀世音菩薩。以祈生免災禍，死歸樂邦。講經尚非當務之急。所急宜
佈告一切老幼男女，同念觀世音菩薩。至於平定後講經，尤當以初機凈
土之正信為先。倪商勤，施立謙，既知皈依，各為各起法名。倪商勤法
名宗勤。念佛求生西方，自行化他，須以勤為本。若懶惰懈怠，則難克
有成矣。施立謙法各宗謙。謙則不自滿足，如海納百川，空含萬象。種
種罪業，由謙而消。種種功德，由謙而成。今為汝與彼二人寄淨土十要
一包祈為分與。<le>光</le>老矣，目力精神均不給，以後不許常來信。但按十要
所說而修，又何所欠，而欲常問乎。若不以淨土專修為事，欲遍通教義，
亦非一函二函之所能得其目的也。祈慧察。十要一書，為淨宗至要之書。
且勿作好高務勝之計畫，便可得至高至勝之利益。一函遍復，亦人人當
務之急。

<h2>復林贊華居士書八</h2>
為人子者榮親之道，在於勵行修德。俾一切人均以敬己而追念於所
生，方為最要之方法。每見世人親死之後，廣發訃文，謬述事實，到處
求有名有位之人，為之題贊作傳作銘表。而不在己躬下黽勉修德行仁，
以期貽親令名為事。吾常謂世人多好名而惡實，特欲以一時作場面，不
思以躬身為紀念也。汝父母既信受佛法，汝亦已知心具心造心作心是之
義。將來親死以後，凡喪葬祭祀待客等事，均當依佛制不用葷酒。戒殺
行善，以為一鄉倡。吳智馨等，亦當早以此等道理吩咐其子孫。至要。
淨業社緣起記，已為撰就，今寄去。豎碑不如懸榜之利益大。碑字不能
大，以大石費錢故。又誰肯立以看之，肯看百之一二耳。榜用堅固木做，
或刻或裱而貼之，掛於座隅，則看者必多。寫時必須用正體楷書。須勿
過細，勿令錯訛遺贅。<le>光</le>忙極，已拒絕一切。此系格外，以後不得又以
筆墨事見差。如再來，決不復信。疏文前數行，頗有詞意不大順暢之處。
後文雖順暢，而只期語句華美，於事實殊欠發揮。文人作文，多半是筆
到意不到。說到華麗之極，事實上但能影響，已算確切矣。今寄淨土五
經一包，祈自存外，餘用結緣。<le>光</le>以五臺峨眉九華靈巖四志，迫不及待，
故拒絕一切，以祈早了此事耳。緣起記宜抄一分，以寄孟由。
<pb n="196"/>

<h2>復林贊華居士書九</h2>
學醫一事，大須詳慎。中醫未學好，何可又學針灸。<little>（音久時人每
訛作炙、即時行之醫書亦然、何可不知其字、）</little>蘇州針炙傳習所，未知
其事，即有亦非寒家所能學。太乙神針，非秘傳，但須心細，按穴以灸。
北京同仁堂有賣現成藥針。藥方亦可開，隨人可做。方中有麝有全蠍，
此二亦可不用。若念佛人以大悲咒觀音聖號加持，當更有效。唯後所附
之各法，<little>（書名忘記）</little>似乎不合時宜。其他書籍，<le>光</le>悉不知。
陳竟非前
云：「欲住山修行，<le>光</le>已說其不可。汝欲<le>光</le>痛下棒喝，而以時時
作非非之
想說，何不說明其事，何其不知事務如此。<le>光</le>目已成盲，精神大減，不
能應酬，以後來信，決定不復。

<h2>復林贊華居士書十</h2>
汝以教員兼弘佛法，宜隨分隨力。何可強求各界人士之信仰。以身
率物，是為根本。若於其中或有侵蝕，人便不生信心矣。外學縱高，真
行無有，汝欲兼通，亦徒然耳。以言教者訟，以身教者從。此自利利人
己立立人之鐵章程也。莊嚴佛像，金當以色為定，豈崖板東西。誰家常
好，誰家常壞，若自己親身買則可，若託人則或致作弊，此非<le>光</le>所能代
詢者。凡事要依章程。畫像中有當機跪前，則可作摩頂式。無當機在前，
則不可改舊章而妄更變。垂手接引，甚好。蓮社中人敢在佛前罵人，罪
該萬死。夜夢神責罰，登報固可警人，但於社規，有令人藐視之失。社
規嚴肅，自無此種鄙態耳。吃煙亦然。無志鄙夫，若不肯改，令其退職。
今寄書一包，內系五臺山誌二部，憨山年譜疏十本，治瘋狗咬方若干張。

<h2>復繆智修居士書</h2>
自皈依後，老實念佛，不稍懈惰，欣慰之至。朱蓉棠居士代父充軍，
孝思可嘉。既知人生多苦，是以篤修淨業。如此之人，方為真佛弟子。
彼已七十三歲，與<le>光</le>同庚生。今欲皈依，不必遠來。但依嘉言錄，飭終
津梁所示，自己修持。並教家中兒孫，以期臨終能助念。不至破壞淨業，
仍在輪迴六道中受生死輪迴之苦也。今為彼取法名為德蔭。謂能一心念
<pb n="197"/>
佛，求生西方，必能承佛慈蔭，接引往生。然於平日以此自利，復以化
他，則便可令一切人均蒙佛慈蔭，故名德蔭也。祈與彼說之。隨於何日，
在佛前頂禮，自誓皈依，即可。

<h2>復王硯生居士書一</h2>
手書備悉。<le>光</le>一粥飯僧，何可如是過譽。乩壇一事，<le>光</le>向不闡揚
。
以其中所說，多皆冒名，非一一皆真仙降臨，況佛乎。此次觀音所說之
文，亦屬冒名。憶此文當是舊文而錄示之。否則何以文詞每有詞不達意
之處。至其所說，亦多散漫，不甚顯豁指其出要。<le>光</le>固不敢自作聰明，
以諸位將以為觀音所說，或致貽人譏誚。因稍為筆削，比前較順暢點，
切勿指明<le>光</le>為筆削也。邱公之生淨土，來此間固無可疑。以執經文不會
經意，遂成大疑。娑婆一大劫，極樂一晝夜，此顯示極樂時間耳。至云
一日一夜，七日一劫，十二大劫等，皆約此方之時期言之。何以知之，
此方利根，或鈍根誠懇至極之人，即能數十日或數年，或大徹大悟及親
證三昧。豈往生西方，住於佛菩薩不思議神通威德所常加被之勝妙境界
中，其得益比此方更遲得日劫相倍乎。此事此理，豈待智者方知乎。以
諸位不善會意，顛倒說話，故有此失。況時劫不定，佛菩薩神通道力，
能促長劫為一念，能延一念為長劫乎。執定五年不當來此，是執經文而
悖經義也。得<le>光</le>此一說，群疑自釋。況始往生即來報示者，皆承彌陀威
神，欲藉此以開導迷蒙，實非自力專擅者可比也。計公即時生西，不踰
時回報，皆屬此義。所云須陀洹七生天上，七反人間，乃誤以此間之須
陀洹，論極樂之須陀洹。其錯謬誤人，實非小可。以彼國雖有此種小乘
名字，實皆已了生死入菩薩乘。不過暫以所證者立此名耳。諸位直以此
之須陀洹而論，則是西方極樂世界，尚未了生死，仍舊輪迴矣。何不體
兩土實理實事，而妄生此種謬論，不懼違經誤人之如是。現在人通通皆
當恪修淨業，方有實益可得。若學口頭禪，則雖是善因，定招惡果。現
今世道，壞至其極。若欲挽回，必須提倡因果報應，又須注重教女。以
女若失教，則不唯不能相夫教子以成德，反相夫教子以為惡。此吾國荒
亂之根本也。捨此二法，欲天下太平，人民安樂，雖佛菩薩聖賢同出於
世，皆無實益可得。況今人之狂悖主見乎。諸位既奉乩，則便與修淨業
<pb n="198"/>
之宗旨不合。然諸位尚明理，校彼餘奉乩者尚高一籌，以故為諸位寄書，
倘肯詳閱，或可備知其中所以。<le>光</le>冗煩之極，以後不得常如此絡索來問。
但詳看文鈔等，則無疑不釋矣。餘詳文鈔，此不備書。

<h2>復王硯生居士書二</h2>
來函誦悉。佛菩薩為度眾生示生世間，在眾生見之，則同有生死。
在佛菩薩分上，實無生死。譬如夢幻，雖有非實。有生死則有苦，無生
死則無苦。何得以了生死苦了生死分之為二。死即是苦，由有生死。既
了生死，目無有苦。須知佛菩薩之生死，乃為眾生示現其相耳。非實先
未了而今始了也。魚子放生，載於編內，雖有佛言二字，亦未見出於何
經。豈以此故，致人謗法。世有多少人放魚子乎。須知南方近海之處，
與普通江海不同。海魚一見淡水即死，江河中魚，一見咸水即死，未能
知其所出。縱能生，亦不能生矣。放生是感發人戒殺吃素之慈心耳。豈
專欲以多為事，而作此不急之講求乎。須知世間事，多有不能以理事論
者。一友言，一年江北一處生蝗，地方人祈官去驗。有數里長，二三里
寬，蝗子尚未生翅。蠕蠕動，有一尺多厚。人履其上，則陷下數寸。不
禁驚煌之極，急令挖坑掩埋。而午後一場大雨，完全消滅矣。此蝗子究
是何蝗，所下之子，蓋其化生，現此災象耳。今年江北亦有數寸厚蝗子
者，火車軌道都沒，先須驅去，方敢開。凡修行人當在大關緊要處著力。
若泛泛然講求，恐無此精力以克辦也。

<h2>復傅法霖居士書</h2>
野術收到，尚未霉。江西一友言，不制而食，則脹氣。彼能制，當
制而結緣。汝所開之書，有無有者，有則與汝寄來，無則無能為辦。然
有文鈔，安士全書，嘉言錄，感應直講等，雖其餘無有，又復何憾。所
可憾者，雖有其書不看，則與無同。看而不能依之修持，則與不看同。
善書貴於流通，然須其人稍有信心，通達文理，然後可以送彼。送時又
須誡以恭敬，切勿褻瀆。若或褻瀆，必有罪咎。此種書，皆為入聖超凡
之前導。不得與一切小說閑書一例看。則或稍有益彼處。今將所有之書
各寄一包，書若收到，當寄一信與太平寺明道師。以後再勿來信，以<le>光</le>
<pb n="199"/>
已滅跡，無人料理故也。汝年尚幼，當極努力做人。必須要孝順父母，
親近有德之人，遠離荒唐之輩。必須閑邪存誠，克己復禮，諸惡莫作，
眾善奉行。現今乃一大患難世道，災難之來，不能預料，避無可避，防
不勝防。若能常念阿彌陀佛及觀世音菩薩，當必有冥冥中不可思議之轉
移。庶可逢凶化吉，遇難成祥。<little>（所言祥者、非有格外好事、遇難而不
受難、即有莫大之祥、）</little>今之世道人心，壞至極底。廢經，廢孝，廢倫，
免恥，殺父，殺母，汲汲然以為提倡。直欲使人與禽獸了無有異，而後
為快。推原其故，皆因一向不講因果報應，及家庭教育。彼聰明者讀書，
但學成一機械變詐之技而已。以故一聞此種邪說，遂如浮萍從風，悉聚
於此種邪惡隊中矣。其罪雖由彼作，實則彼父母亦得其一半。何也，以
從小無善教，而且教彼機械變詐之技所致也。汝既知好歹，當向正路上
行。勿道向正路上行，則天相之，人敬之，家門可以興盛，子孫皆成賢
善。即或宿業已熟，或有橫逆境界，斷不是因學好之故，方有此逆境而
遂怨天尤人也。方可不愧讀書，不愧學佛矣。祈詳審而力行之。

<h2>復黃德煒居士書</h2>
手書備悉，哆哆菩薩所示，可謂真實之極。覺明妙行菩薩，與哆哆
菩薩，如出一轍。足見扶乩之不可依據。菩薩行於非道，通達佛道，先
以欲鉤牽，後令入佛智，即此可見一斑。哆哆菩薩既有大恩，實不可忘。
然亦不宜加入念佛儀中。念佛儀，雖文殊普賢地藏彌勒尚不加入，況其
他乎。然此等菩薩，同攝清淨大海眾菩薩中。若加入哆哆菩薩，在本社
固無所礙，然他處不知，反招疑議。但宜另供一處，朝夕禮拜即已。

<h2>復程筱鵬居士書</h2>
<le>光</le>自問卑劣，一向不好為人師。前徐蔚如已體<le>光</le>意而止，何閣下
竟
仍然矜卑劣為高上乎。不得已只好曲順閣下之意。譬如取土為像，明知
是土，而以像供養之，亦非不可。即曰此某地之土，俾還本位，亦非不
可。取捨在人，土無擇焉。今為汝取法名為慧潤。謂以智慧雲雨，普潤
枯槁眾生。俾得法芽發生，道果成就耳。然欲普潤一切，先須以智自潤。
倘所言與所行各不相顧，則自己先已枯焦，何能普潤一切也。此無足人
<pb n="200"/>
所望登雲路者之衷曲也。<le>光</le>冗繁已極，無暇應酬。上海名人多矣，何必
<le>光</le>作，方為有益乎。

<h2>復周陳慧淨居士書</h2>
接手書，知修持精進，誓願廣大，欣慰之至。所謂教化人，要在自
己能依法修持上致力，不專仗口說也。一切諸法，皆以身為本。如自己
事父母公婆能盡孝。待兄弟姊妹妯娌悉皆友愛柔和，善相勸而過相規。
與自己丈夫，必須互相恭敬，勸善規過，謹守禮法。切不可以夫妻至
為親密，漫無禮法，以致家規廢弛，兒女無所取法也。兒女孫等，切
不可任性慣。纔有知識，即與彼說做人之道理，如孝弟忠信禮義廉恥
等，並因果報應。小時知此道理，大了就不會越禮犯分，為非作奸。
今之世道，壞至如此，總因世之為母者，只知愛兒女，不知教彼為賢
為善之所致也。教兒女的功德大極了。不教兒女的罪過，亦大極了。
女人家能相夫教子，即能令天下太平，人民安樂。女人相夫教子之
責任大極了。汝果能如是真實行去，凡在相識之婦女，自然相觀而
善。再肯與彼按佛所說的最簡捷之淨土法門相勸，彼自然會感動於
心，聽汝所說。然欲令彼信佛法，必須先勸彼盡倫常道理。女人有
一大苦事，即是生產。須勸彼戒殺吃素。如不能自由，當少吃。切
不可以既不吃素，便儘量吃。每日朝暮，隨自己身分，在佛前禮拜，
念若干佛號。若無佛堂，或向西禮拜，亦可。以年輕女人，無自由權，
此外隨便均好念。並每日念觀世音菩薩若干聲。但能至誠念，便好，固
不在乎外相也。能如此，則宿業現業均可消滅。生產之時，決不會受苦。
若有孕時，即常存善心，常念佛號，勿吃葷腥，自然所生兒女賢善。若
到臨產，更要至誠念觀世音菩薩。凡房中照應產婦之人，通通為彼念，
其產決定無苦。且自己及所生子，皆種大善根。有不明理者，謂臨產裸
露不淨，念之獲罪者，此系執崖理，而不得理隨事變之道。佛菩薩視眾
生，比父母視兒女，還要親切得多。譬如兒女墮於水火，求父母救援，
父母即往救之，決不以衣冠不齊，身體不潔淨，而不救也。我已進關，
外面信札，概不答復。因汝有欲度人之心，若不知其機要，則或不肯聽。
故將最有關係，最好感發女眾信心之事，與汝說之，以作勸人吃素念佛
<pb n="201"/>
之助。又今之世道，乃患難之世道。倘肯至誠念佛，決定冥冥之中，蒙
佛加被，令不受危險也。凡有疾病，或遇凶禍，或求兒女，均宜至誠念
佛，決定可以如願。汝之功課，隨汝之工夫，我亦不能另有所示。但須
以至誠恭敬為根本。鬚生真信發切願念佛。不須有若干心念，除念此六
字外，了無一念當情。<little>（即在心也）</little>又須字字句句，念得清楚，聽得清
楚。久而久之，則可心佛相應。汝所說自心作佛，是佛心度自心，我即
佛，佛即心，心即佛。此種說話，上等人則得益，下等人則受病，不可
注重於此。若注重於此，或致生大我慢。謂我即是佛，何用念佛。須知
由其心即是佛，故佛教人念佛。若心完全與佛不相符合，如冰不可入爐
烹煉。唯其心之本體，與佛無二，故佛令人念佛。以佛威德神力之智慧
火，烹煉凡夫夾雜煩惱惑業之佛心。俾彼煩惱惑業，悉皆四散消落。唯
留清淨純真之心，方可謂心即佛，佛即心。未到此地位說，不過示其體
性而已。若論相<little>（事相）</little>與用，<little>（力用）</little>則完全不是矣。佛
之心，如出
礦之金。吾人之心，如在礦之金。雖有金之體性，了無金之功能。是以
自心是佛，更須要認真念佛，求生西方。愚人不知此義，不是高推聖境，
自處凡愚，便是執理廢事，妄謂證道。汝之學問，亦不甚通。且按嘉言
錄修持，可以保無或墮魔外之事。此書若有，則好。若無，當向孟由討，
彼必尚有存者。<le>光</le>已七十，來日無多，以故拒絕一切，特為閉關。此次
答復，屬格外方便。以後但照嘉言錄文鈔所說，真實修持即已，不必再
來信。嘉言錄中，凡所修持法則，均已說明。專修淨土，何必又屢請開
示也。縱請，所說亦不出此書所說之外。

<h2>復榮柏雲居士書</h2>
人生世間，數十年即成古人。此數十年中，若不努力修持，則前途
之險，不可言喻。既發心皈依三寶，受持五戒，實為多劫善根所致。然
須堅定其心，只期愈入愈深，愈修愈切。萬不可一時高興遂發心，及乎
久久，則置之腦後，不復顧也。汝名念橋，橋乃過度人之要物。若無橋，
則彼此往來，頗形不便。淨土法門，乃從生死此岸，過涅槃彼岸之大法
橋。汝能自行化他，自他皆可過度。故為汝取法名為慧度。以若有智慧，
則由此岸登彼岸。若無智慧，則永劫在生死苦海中，莫之能出。既皈依
<pb n="202"/>
受戒，當嚴持勿犯。否則成兒戲佛法，罪過之極。其居心必須主敬存誠，
克己復禮。其行事必須孝慈友恭，真實無偽。又須以淨土利益，上而勸
其父母，下而勸其妻子，中而勸其兄弟朋友鄉黨鄰里。若自若他，咸須
敦篤倫常，恪盡己分。諸惡莫作，眾善奉行。戒殺護生，愛惜物命。信
願念佛，求生西方。若能如是，可謂真佛弟子。否則有名無實，但得空
名，毫無實益。若皈依時，當於佛前，志誠頂禮若干拜。對佛自陳我弟
子慧度，受吾師<rubynote t="印光"/>命，令於佛前自誓受三皈五戒。我弟子慧度，皈依
<little>（佛、法、僧、）</little>自今以後，以<little>（佛、法、僧、）</little>為師，終
不皈依<little>（外道天
魔、外道典藉、外道邪眾，）</little>第二，第三。照旁改者說。每條說畢。禮
佛三拜。又復禮佛三拜。受五戒，則云我弟子慧度，誓受五戒。第一不
殺生。如佛盡形壽不殺生。我弟子慧度，亦盡形壽不殺生。第二不偷盜。
第三不邪淫。第四不妄語。第五不飲酒。此照樣說。唯第三不邪淫，則
云如諸佛盡形壽不淫欲。我弟子亦盡形壽不邪淫。以在家人有夫妻之誼，
冀生兒女，不能斷欲，故只戒外色。若自妻妾，或貪樂，或行之不以其
道，則同邪淫，不可不知。解詳文鈔，熟讀自知，此不備書。

<h2>復某居士書</h2>
佛法乃一切人公共之法，一切人皆可修，皆可得益。若如汝說，則
鈍根之人，不能深入教海者，皆無學佛之分。汝以汝智識能識得相宗名
相，尚欲建立一淡薄淨土。汝作此說，乃未閱佛經，為自出心裁。汝固
深通教理者，以<le>光</le>之啞羊僧，尚不以汝之所說為是，則深入教海之話，
談何容易。某人豈念佛所誤乎，以彼心存速證，故得魔鬼附體。從茲妄
造謠言，未得謂得，未證謂證。彼之學者，皆以彼為活佛，故彼有百日
成佛之說。凡去見者，有時預知其心，有時面受人欺。足知彼之神通，
乃魔鬼作用。鬼來則有，鬼去則無。凡親近彼者，有得心地清淨者。有
未得謂得，妄自稱尊者。亦有發狂不能令愈者。世之矜奇好異者多，故
彼得售其技。使一切人皆能恪守本分，則彼之巧技無得而施。現已往北
平去，聞其蟻聚烏合之勢，不亞滬地。<le>光</le>於彼亦不贊嘆，亦不立說破斥。
以<le>光</le>系啞羊僧，不足以啟人信而折人疑。只好彼行彼法，吾守吾道。汝
宿根頗深。觀汝所說，並所教人，多不知佛法系一切人皆能修，皆能得
<pb n="203"/>
益者。若令一切鈍根女子，文理尚不大通，即以唯識是務。然則唯識未
到中國時，淨土知識，通通皆是壞亂佛法，疑誤眾生乎。<le>光</le>定於九月間
滅蹤長隱，以後永不與一切人相交涉，以專修淨業。免得今生不了，又
隨彼已成佛之知識，並打倒鏟除廢棄孔教之知識所轉也，祈慧察。

<h2>復念佛居士書</h2>
接手書，所言決欲年內往生，此見不可執著。執則成病，或致魔事。
念佛之人，當存即得往生之心。若未到報滿，亦只可任緣。倘刻期欲生，
若工夫成熟，則固無礙。否則只此求心，便成魔根。倘此妄念結成莫解
之團，則險不可言。盡報投誠，乃吾人所應遵之道。滅壽取證，實戒經
所深呵之言。<little>（梵網經後偈云、計我著相者、不能生是法、滅壽取證者、
亦非下種處、）</little>但當盡敬盡誠求速生。不當刻期定欲即生。學道之人，
心不可偏執。偏執或致喪心病狂。則不唯無益，而又害之矣。淨業若
熟，今日即生更好。若未熟，即欲往生，便成揠苗助長。誠恐魔事一起，
不但自己不能往生。且令無知咸退信心。謂念佛有損無益，某人即是殷
鑒，則其害實非淺鮮。祈將決定刻期之心，改作唯願速生之心。即不生
亦無所憾。但致誠致敬，以期盡報往生。則可無躁妄團結，致招魔事之
禍。今之世道，只好各盡其心。至於未來之吉凶禍福，不能預斷。果能
虔誠念佛念觀世音菩薩，冥冥中當有轉折，不至有大危險。若不在此事
下著力，縱用盡機謀，亦難得好效果。以世局變幻，非可預料。彼榮
貴赫奕者，旋即消滅烏有。況吾人乎。孔子曰，不知命，無以為君子也。
然猶須極力修持，方可言命。倘懶惰懈怠，任性委靡，則所得所失，皆
不是命矣。

<h2>復智正居士書一</h2>
接手書，備悉。佛法利益，唯親受者方知。汝家劫賊不入。令慈於
不省人事時，心中尚能念佛，手指尚在掏珠，此實宿世善根，現生修持
所感。當常與談淨土種種樂境，娑婆種種苦境。令生信發願，決定求生
西方。不存一念得人天福報之心。日與眷屬，相拌助念。如文鈔與黃涵
之道尹所說，則便可決定往生西方矣。人子報親恩，唯此為大，祈努力
<pb n="204"/>
行之，俾妻室兒女兄弟姊妹皆如是行。所謂度眾生者在此。篤倫理者亦
在此。餘詳閱文鈔。徐君之魔，由於邪正不分，以邪為正，以正作邪所
致。倘能依<le>光</le>所說，自可速得消滅。祈為轉致，並詳示利害。庶可祛邪
魔而得真益矣。

<h2>復智正居士書二</h2>
汝之所說，乃一切人之通病。欲治此病，非想念苦境不可。經云，
思地獄苦，發菩提心。然地獄之苦，以未曾親見，無善根人，尚不能頓
發出離逃避之心。最切要者，當想兩軍交戰，炮聲如雷，子彈如雨，飛
艇在上，地雷在下，一時齊發，則兩軍之人同皆粉身碎骨，隨炮子以分
散，化作烏有，我亦身預其中。當其將發未發之時，尚知念佛求生之事。
此時惶恐萬分，而營官指揮，各執槍炮，不敢稍懈，懈則即時見殺。此
時斷不至事務所牽，恐怖所礙，不能念佛矣。此種境界，不及地獄萬分
之一，以凡夫心力所能想到，故想時便毛骨聳然，如親經歷也。汝之懈
怠，由於不詳審未來之苦。倘能詳審以思，斷不至長時懈怠。至於事牽，
亦屬浮泛之遮護語，非實情也。今為一喻，如孝子思親，雖與人百凡應
酬，其心中常常有思親之念，不能暫忘。又如貪淫之人，常想美女，彼
雖終日各有事業，而其心中想美女之心，不能一刻相忘。汝能若臨陣之
欲脫苦，孝子之思親，淫士之戀女。則一切時一切處，均能念佛，不能
間斷矣。其餘種種法則，文鈔悉具。但熟讀精思自得，故不多及。

<h2>復智正居士書三</h2>
一切凡夫，具有二病。一則狂妄，二則愚癡。狂妄者，謂我本是佛，
何須念佛。心淨則土淨，何須求生淨土。此系執理而廢事。其弊至撥無
因果，壞亂佛法，疑誤眾生。此人必墮阿鼻地獄，永無出期。以善因而
招惡果，誠可憐憫。愚癡者，謂我系凡夫，何敢妄想了生脫死，超凡入
聖。不知自己一念心性，與佛無二無別。但以煩惱惑業障蔽，故令即心
本具之佛性功德，不能顯現。譬如大寶銅鏡，經劫蒙塵。智者知是寶鏡，
愚人認做廢物。佛憫眾生迷昧自心，教令念佛求生西方者，以最愛惜眾
生之本有佛性，恐其永遠迷失，故令生信發願，念佛求生西方，庶可親
<pb n="205"/>
證此本具佛性。倘不求生西方，但求消災，及不失人身。猶如以無價之
摩尼寶珠，換取一根糖吃。其人之愚癡可憐，不識好歹為最第一矣。當
以此意，與汝母說。彼自不生以前之下劣心想。<little>（本是與汝說、因語意
不便、即作<le>光</le>直與汝母說矣、）</little>

<h2>復智正居士之母書</h2>
又汝既皈依佛法念佛，當依佛教而行。佛教你求生西方，你偏不肯
求生西方，偏要求來生。你今活了幾十年，不知經過多少回刀兵水旱飢
饉疾疫等災。若未遇佛法，不知出離之方。則莫有法子，只好任其死後
輪迴。今既遇佛法，且復皈依為佛弟子。偏偏不信佛的話，任自己的愚
見，胡思亂想，想來生還做人。你要曉得來生做人，比臨終往生還難。
何以故，人一生中所造罪業，不知多少。別的罪有無且勿論。從小吃肉
殺生之罪，實在多的了不得。要發大慈悲心，求生西方。待見佛得道後，
度脫此等眾生。則仗佛慈力，即可不償此債。若求來生，則無大道心。
縱修行的工夫好，其功德有限。以系凡夫人我心做出來，故莫有大功德。
況汝從無量劫來，不知造到多少罪業。宿業若現，三途惡道，定規難逃。
想再做人，千難萬難。是故說求生西方，比求來生做人尚容易。以仗佛
力加被故，宿世惡業容易消。縱未能消盡，以佛力故，不致償報。佛言
世間有二罪人，一是破戒，二是破見。破戒之罪尚輕，破見之罪甚重。
何謂破見，即如汝所說，求來生不求往生。乃是邪執謬見。乃是破壞佛
法之邪見。及引一切人起邪執謬見。其罪極大極重。以其心與佛相反，
復能誤一切人故也。我說這些話，汝且莫當造謠言騙汝。我要是騙汝，
當有所為。我不為名利勢力。平白騙汝一素不相識，只見一面之老太婆，
豈不成了癡子呆子了麼。因為汝相信我，以我為師。汝子對你說，你不
信。教我對你說，要你現生就要了生脫死。永離世間一切苦，常享極樂
一切樂。汝要知好歹。我如此與你說，你要不聽，還照自己愚癡心相，
即為忘恩負義。不要說孤負了佛的度眾生恩，並孤負了我這一番不惜精
神與汝說這許多話的苦心了。你要發起決定求生西方心。又要教兒女媳
婦孫子及親戚朋友，同皆發決定現生即生西方心。則教人之功德，輔助
自己修心之功德。臨命終時，即蒙阿彌陀佛親垂接引你登九品蓮臺之最
<pb n="206"/>
上品矣。我若騙你，便是佛騙人。何以故，我乃依佛之意與汝說故。佛
豈有騙人之理乎。汝宜盡捨從前之下劣知見心，則定規得生西方矣。

<h2>復徐紫焜居士書</h2>
觀閣下來書，知閣下固一盛德君子。所可惜者，邪正不分。初則誤
以同善社所傳之法為佛法。而不知其為煉丹運氣養身體，以期其延年益
壽，妄冀成仙之法耳。所言靜坐用功，皆是用運氣之功。絕無佛法氣分，
妄謂此為佛法。譬如以魚目作真珠而寶貴之，謂為奇珍。及見<le>光</le>文鈔，
雖能老實念佛，究竟不肯棄捨煉丹運氣之法，猶然謂此為佛法。口雖念
佛，心中仍然注重外道。而外道皆以種種境界神奇鬼怪惑人。若閣下既
知佛法，盡情棄捨先所修之煉丹法。則心中正念昭彰，如杲日當空，何
有魑魅魍魎興妖作怪之事。汝心地正大光明，彼妖魔鬼怪，自無存立之
地。由閣下以邪作正，平常妄欲得神通，得先知，故惹起魔鬼，於汝身
中妄現妖相。雖汝邪正不分，尚未全認作魔鬼之妖相為是，尚有可救。
倘認做得道得通，則欲不魔死不可得也。險極險極。汝既問<le>光</le>，當依<le>光</le>

說，從此以後，將從前所做之工夫，完全丟脫，不存一絲一毫之寶貴心。
至誠懇切生信發願，念佛求生西方。必須身口意三業，專注於修持淨業
上。汝心中既無邪見，再加以佛名號之威德神力，彼魔鬼將逃避不暇，
何敢少留而為汝作障礙乎。其作障礙者，乃汝邪心所招。譬如主人閑邪
存誠，克己復禮，若言若行，悉合誠明之道。則放僻邪侈，肆無忌憚，
所作所為，悉皆暗？之小人，何敢登彼之堂，入彼之室乎。如大明之下，
了無黑暗。大暑之中，了無冰霜。汝能全依淨土法門而修，不復以先所
期望者為是。則如主人明悟，知彼是賊，則彼自當遠去。如其認做自己
家中人，則彼便作主人，入汝之竅，令汝著魔發狂，以致喪身殞命也。
無論彼是狐是鬼，是宿世怨家，但發菩提心，持佛名號，皆當消滅。如
其不消，則天地當易位，日月當倒行者。所慮者，汝心不依正理，仍存
以前之邪知邪見。勿道<rubynote t="印光"/>所說者不靈，即諸佛所說亦不靈矣。以根本
既邪，正無由施故也。書此祈洞察，則幸甚幸甚。修持法則，文鈔備書，
此不具說。凡靜坐時，但心中默念佛號。此外不加一點別的工夫，及別
的念頭。久而久之，全心是佛，全佛是心，心佛不二，心佛一如。且問
<pb n="207"/>
甚麼禪定有如此之深妙乎。甚麼工夫有如此之高尚乎。閣下能依此而修，
管保業障消滅，福慧增長。現生優入聖賢之域，臨終直登極樂之邦矣。

<h2>復唯佛居士書</h2>
所發之願，甚真切。然須如曾子戰戰兢兢，如臨深淵，如履薄冰。
不到將欲西歸，決不敢放心任意始得。某某五六年前，來往信札併發願
文，甚真切。<le>光</le>以彼僻處山間，兼且貧寒，寄去經書甚多。當地因彼勸
導念佛者頗眾。彼則近一二年，直是下劣不堪，吃烏煙，犯邪淫。經<le>光</le>
警誡，已經半年，尚不改悔，直是專待入地獄耳。汝言隨時隨地，得死
便死之話。亦是求生之本，亦是招魔之根。死固人所皆有，但不得有求
死之著心，求速往生。唯在一心念佛。若不一心念佛，唯求速死，必定
招起無量劫來怨家，令汝橫死。不但不得往生，待至將死，魔力已去，
則苦不勝言，當生邪見，必致墮落。此執著心不可有，有即是病，不可
不知。所言寶一與無生居士者，蓋其心中皆有一分好名之心。否則決不
肯以此等境界，筆以示人。況其批之推崇至極乎。其人蓋可想見。使此
錄大行，則不明自心，不明教理之人，當必多多著魔發狂矣。丁桂樵寄
來一看，即寄回，一本不留。切實言其禍害，故未再印。杭州王謀鳳亦
欲求決於<le>光</le>。<le>光</le>亦以告桂樵者告之。此女人所說境界，當有幾分
。而鋪
張太過，竟致以凡濫聖。使真實到此，豈不知此語之誤人乎。彼既無此
見地，則所說之相應處，定系以少分為多分耳。否則佛境已達，焉有不
了凡情知見之事乎。我等但老實念佛，只求臨終往生即已。至於現生之
如何若何，一任其水到渠成，春來花放。倘先設一想念，則反成障礙。
如斷其水源而欲渠成，正在嚴冬而欲花放。若能得者，便屬怪事。四書
一部，乃五經之註腳。凡格致誠正修齊治平之道，無不備足。惜昔人皆
作書讀，不作道學。故致終身讀書，不知所為何事。在先只知做文章作
根據，今則廢之而讀教科書。譬如棄摩尼寶珠而重魚目。以故天災人禍，
日見頻仍。以道本已喪，立見亂亡故也。凡事當按時勢而論。佛世芳規，
何能行之當世。今人流通經像，非全無益。但不能一一如佛所說之功德
大耳。經像主，即發心造經像之人。若云僱，則輕視其人。經像之匠，
亦不可自輕。故云莫云客作。作經像得物，即是所酬。但彼以誠心奉，
<pb n="208"/>
此以不分別多少心取，則與賣佛像不同。若論價值，則與買與僱無異矣。
此等事，若執著於現在，則欲經像不滅，不可得也。汝學佛不知因時適
宜之道，而死執成規。是何異因孔孟之道不能行，而亦不許流佈孔孟之
書乎。末法眾生，於百千萬分中，得其一二，亦堪自利利他。必欲全依
佛說，即佛親現身於此時，定亦做不到。修淨土，唯論信願行。四威儀
之如法不如法，何關禪堂之故。彼殆以禪堂之虛套子，當做禪門工夫。
似此見地，何堪與談禪淨。而汝遽於此生疑。其平日讀誦古人言論，皆
不深信，而唯以今人是效。豈非執德不弘，信道不篤之流類乎。學道之
人，各隨其質而為修持。何可立一崖規，令一切人悉皆膠守乎。良冶之
子，必學為裘，良弓之子，必學為箕，以相近也。冶金子作不淨觀，浣
衣子作數息觀，皆不得益。易之則各獲利益，以機教相契相合也。當此
時世，任是神通聖人，欲救國救民，捨因果報應，生死輪迴，及信願念
佛，求生西方，皆無成效。漫說一二崇重他宗之知識所說者，不至搖惑
吾心。即令盡虛空遍法界，如來現身說別種甚深妙法，亦不至搖惑吾心。
何以故，以理事決定無疑故。汝之所問，尚可謂有決定信者乎。徹祖省
祖之少著作，亦各人之願心耳。其道德之優劣，固不以著作之多少為定。
古今有法身示現，但少數言句，無所著作者多多也。何得在此處生疑。
須知吾人欲了生死，實不在多，只一真信切願，念佛求生西方足矣。縱
饒讀盡大藏，亦不過為成就此事而已。是則多亦歸少，少亦歸多。多少
同為成就此事而已。則多不為多，少不為少矣。放生一事，固為莫大功
德。然須秉放生之心，勤勤懇懇勸有緣者，戒殺放生，吃素念佛。則所
放者多，而且不費財力。二者並行，最為有益。牆上貼佛號，亦有利益，
亦有罪過。即貼亦必相宜而貼，庶可久存。若於露地，再不用好漿糊，
則三二日即墮於泥塗中，或被他人之招貼蓋矣。此事亦不可潦草為之。
三師之苦行，令人欽佩。故得臨終各獲實益。所以修行人要在韜光晦跡
也。

<h2>復江有傳居士書</h2>
接手書，知宿有淨土善根，故一聞即便信受也。修習淨土，隨分隨
力。豈必屏除萬緣，方能修持乎。譬如孝子思慈親，淫人思美女，雖日
<pb n="209"/>
用百忙中，此一念固無時或忘也。修淨土人，亦復如是。任憑日用紛繁，
決不許忘其佛念，則得其要矣。所言某君，乃煉丹運氣之流。既云皈依
三寶，固當置此種工夫於度外。念佛之人，非不靜坐。靜坐仍是念佛。
彼謂靜功有效，蓋是說運氣有效。汝不知彼所說之靜功為何事，故令續
做。若依正理，既修淨業，當依佛教。若兼修之，則邪正夾雜，或致起
諸魔事。以外道煉丹，冀其出神，倘存此念，其害不小。若論煉丹，亦
非無益。然其宗旨，與佛法相反。佛令人將此幻妄身心看破。彼令人保
守此幻妄身心。<little>（出神、即妄心所結成之幻相）</little>彼既信願念佛，當依凈
土宗旨。如其以煉丹為事，又何必冒此淨土之名乎。所言書籍，現尚無
有。待十一月或十二月，則有新印文鈔及壽康寶鑒寄來。明春正二月，
當有嘉言錄彌陀白話注寄來。祈勿念。宜以<le>光</le>言說與某君，則幸甚。

<h2>復福州佛學社書</h2>
初六日接陳士牧來函，中有諸位求皈依函，外有大事記及綱目二本。
知諸位皆具正信心，實行修持，不勝欣慰。然<le>光</le>乃一平常粥飯僧，只知
學愚夫愚婦之老實念佛，求生西方。倘或意謂有甚麼高超玄妙，人莫企
及之見地與行持，則便成誤會矣。觀諸位來書，並所立章程，似與<le>光</le>之
程度心相相彷佛。然自揣涼薄，絕不願為人作師。而遠道函求，亦只可
將錯就錯耳。現今時值末法，而欲挽回此極大極險之狂瀾，必須注重倫
常，躬行實踐，方有效力。若不在家庭教育，因果報應，敦篤倫常，恪
盡己分上著力。勿道不知佛法，無由得益。即知佛法者，或有說在一
邊，行在一邊之弊。如是之人，雖曰學佛，實為佛怨。以其以身謗法故
也。凡入社者，必須教彼行孝行悌，以及一切所應行之事。其心中必須
要閑邪存誠，克己復禮，戒慎其所不睹，恐懼其所不聞。能如是者，方
為世間善人，方可學出世法。譬如地基堅固，萬丈高樓，任意建造，必
無傾覆倒塌之患。由茲發至誠心，修持淨業。必須決定求生西方，絕不
求人天來生福報。佛法真利益，要以至誠得。無論念佛看經，皆須至誠
恭敬，切不可學圓融不執著。否則便因之肆無忌憚，以成狂妄魔派矣。
又貴地有提倡五部六冊者，此系邪見人依附佛法，傳煉丹家之法，諸位
切勿陷於此中。縱昔有入者，今既學佛，當完全丟脫。倘猶兩含糊當做
<pb n="210"/>
佛法，則其罪非小。現今無論何等根性，皆須以淨土法門為主。蓋淨土
法門，為三世諸佛上成佛道下化眾生之成始成終法門。語其淺近，則三
歲孩子皆能修。語其深遠，唯佛與佛方能究盡。淨土，為凡夫依之現生
了生死者，置之不究。縱將一切法門通究得十分通徹，誰能現生將煩惱
斷得淨盡無餘，而到自力了生死地位乎。仗自力者，既不能得。仗佛力
者，又以不知而不注意。則所學之佛法，皆為現在橕場面，未來種善根
而已。欲得真實了生死利益，則難之難矣。女人家，尤須注重因果倫常。
凡安士全書，及感應篇彙編，印光文鈔，通文義者，皆須人奉一部。由
此路上行，上焉者或可體會到此。否則只知圓融不執著，口口說空，步
步行有，為家庭之禍患，亦佛法之蟊賊。若論教育之權，女人比男人為
大。以相夫教子，冥冥中預為操持。今之世道人心陷溺，總由女教不昌
之所致。使為女子時，即知女人以相夫教子為天職。則後來為人妻為人
母，必熏陶化育，令其夫其子女為良為善。女人各能如是，天下豈有不
太平之理乎。即不能人各如是，即有一人如是，而其人之夫與子女，亦
可如是。由是而傳之於後，亦復良善相襲，而日益加多矣。<le>光</le>說話多絡
索且置之。今為諸位寄四包觀音頌共二十部，人各一部，此書亦為現今
無恃怙時世之大恃怙。<le>光</le>之文鈔，諸位曾看過，去年又另排，現將竣工，
三四月當出書，名新印增廣印光文鈔，比前添百一二十頁。若欲利人，
當任印若干部。或施送，或照本發售。此刻若任，較比後來便宜。後來
系中華書局自賣，此刻系<le>光</le>躉印之價。現以張數與紙皆未定，其價當不
能決定，大約每部須七八角上下，以有四百多頁。前年所定之觀音頌，
祗二百零十頁，須洋三角四分，此有四百一二十頁，紙則加倍。況一二
年來戰事屢起，紙源不通，今則紙比前年又貴許多，故當在八角上下耳。
安士全書，近亦要印。又有壽康寶鑒，已付排，待排完時，即與文鈔同
時刷印矣。此系不可錄增訂本所改之名，現今少年每每不知保身之道，
縱情色欲。由之而死者，當有四分，由之受病以別病而死者，亦有四分。
舉世之人，十分之中，直接間接由女色而死者，有其八分，亦可慘也。
且勿道縱情花柳，即夫婦之倫，以不知忌諱，因之死亡者，不知有幾何
萬數。前年十月事，<le>光</le>以一弟子久病，其妾以終身吃素禱佛，不藥而愈，
其氣色淳淨光華，絕少同者，未月餘以犯房事死，故為發心印此書，以
<pb n="211"/>
拯不知忌諱者之死亡也。<le>光</le>之性情，不喜張羅。<le>光</le>之教人，隨己
職分而
為修持，並不另起爐灶。諸位所立之章程甚好，但是要大家通講躬行，
則何幸如之。否則便成空套子，則名大而實小矣。今之各外道，無不以
秘傳引動無知者入彼教中。將願入時，必鬚髮誓。以後若反其教，則得
如何如何之惡報。實則多多都是騙人之法。而以發誓之故，縱有知其非
者，亦不敢或有違背及與表章。甚矣，外道秘傳發誓之法之惑人深而羈
人固也。吾佛無秘傳之法，一人如是說，萬人亦如是說。關門塞窗，外
設巡邏，只許一人入內，而且小語不令外聞，此道焉有光明正大之事。
願諸位悉知其弊，故略述之。所取法名，或因名立，或因字立，加之以
智，則便非本名字之義。所謂大學之道，在明明德。因一切人心中本具
之理，由無智慧故，便不能克己復禮，格物致知。俾本有之良知，全體
發現也。故今各按諸位之名字義致，而加之以智。譬如畫龍點睛，俾諸
位一一各得受用本具之明德。則其所誘之人欲之物，自可消滅於無何有
之鄉矣。儒釋道體，本無二致。而其發揮理體與修持工夫，則大相懸殊。
不知者以為同，則或致等寸木於岑樓。以為異，則或致置瓶盤於金外。
若是人者，皆儒釋二教之罪人也。<le>光</le>少時頗受程朱韓歐之毒，造諸口業。
幸以宿世善根，得自惺悟。恐諸位於此同異處，未能分曉，故為略標。
新印文鈔中有儒釋一貫序，為楊棣棠作，此書尚未出，及與湯宏昌書，
論儒釋同異，看之則可悉知。<le>光</le>冗繁之極，願各努力修持。

<h2>復尤雪行居士書</h2>
久未晤會，忽接手書，慰甚。令親沈顧氏，既欲皈依，當告彼要決
定求生西方。切不可求來生人天福報，致如現今之有權力者，則可哀也。
今為彼取法名為冀西。謂以信願念佛，冀生西方也。其五元香金，請隨
便作功德即已。聞馬契西亦住林中，春間見其所作印光傳，<le>光</le>撕而切誡，
永勿流佈。秋間又見與雪竇和尚者，<le>光</le>又撕而痛斥之。倘再流佈，當令
出林，勿擾林眾。<rubynote t="印光"/>何罪，得此造謠言之皈依徒弟，以致令見聞者唾
罵。閣下與<le>光</le>，心交有年。彼既欽仰閣下之道德，當切誡務實。勿只張
羅虛名，致永貽羞辱與罪咎也。

<pb n="212"/>
<h2>復某某居士書</h2>
所言異疾，殆宿世之怨業。<little>（怨、世每誤作冤、冤、屈也、怨、仇
也、）</little>怨業病，勿<little>（、音到、言也、）</little>世醫莫能施功，即神仙亦無
從拯救。汝果能生大慚愧，改往修來。以志誠懇切心，稱念南無阿彌
陀佛聖號。彼宿世怨業，初則由佛號而即速遠避。繼則仗佛力以脫苦超
生。決定不至仍舊纏綿。然若心不至誠。及不生改往修來，諸惡莫作，
眾善奉行之心。則自己之心，與鬼相鄰，與佛相反。縱稍念佛，亦難
感格。乃己心不誠不正，非佛法之不靈不驗也。汝既發四弘誓願，修學
六度，須先在自身及家庭做起。自身則非禮勿視，非禮勿聽，非禮勿
言，非禮勿動。懲忿窒欲，克己復禮。見賢思齊，見不賢而內自省。
家庭則盡義儘分，如孝父母，敬兄友弟。凡內而家人，外而鄉黨，皆
以真誠相交。斷不可懷欺詐陵侮之念。又須憫世人之愚癡，多方勸諭。
令勿殺害生命，以免未來互殺之苦。又令常念佛號，求生西方。則不至
又生此苦娑婆世界，輪迴六道，了無出頭之日也。今為汝寄文鈔一包三
部。自存一部，餘送有信心，能恭敬，通文理之人。其修持法則，其內
自詳。若欲易了，先看與徐女士書。次看與高邵麟書，陳錫周書。然後
再看與永嘉某居士二十餘書，自可備知。文雖鄙拙，意實本佛祖經論。
而以顯淺之語言發揮之，絕無杜譔之語。倘能依之修持，則當身心清淨，
業障消除。待至臨終，往生淨土，超凡入聖，了生脫死。則此宿怨，實
為汝出苦海之大導師。彼亦當承汝修持之力，離苦得樂。所謂即病為藥，
以怨成恩也。若不發真實心，則怨報恐尚不止此也。

<h2>復鄭慧還居士書一</h2>
接手書，備悉。所言文鈔，今寄二包，每包三部。安士全書一包，
每包四部。又彌陀經白話註一包，<little>（十三本）</little>嘉言錄一包，<little>（十一本）</little>
學
佛淺說一包，<little>（五十本）</little>祈查收。文鈔在上海大中書局印六千部，每部
七角。安士全書印七千部，每部五角九分。彌陀經白話註在漕河涇監獄
印，每本一角五分六厘。嘉言錄印處同，每本一角七分五厘。<little>（每包加
包札費二分）</little>學佛淺說，在國光書局印，書後有價。彌陀經白話註，嘉
言錄，各印二萬，現一萬已出，尚不足分派。若貴會欲請，須待第二萬
<pb n="213"/>
印出，方可如數令寄耳。所請之書，按價若干，匯款到上海陳家？太平
寺交明道當家師。並其書彼必收存，先寄一收據，待書出時為寄耳。文
鈔安士書，壽康寶鑒，<little>（每本八分郵費在外）</little>現在即可寄。餘須待一二
月方可。壽康寶鑒，為救青年人溺於色欲，隨之殞命之要書。去年在上
海印五千。<little>（每本一角一分）</little>杭州印三萬，彼交一萬五，而舞弊火焚。
今年賠所長支款，印二萬，數日即可寄上海。但由杭運至申，由申又運，
比上海價廉，而運費較多耳。又有感應篇直講，現在方排，大約五十頁，
其價亦在一角上下。所寄書共五包，若自己寄，每包一角五。若令書局
寄，須掛號，每包二角。以書局每派人送，若不掛號，或致送者賣書舞
弊。若有可靠之人帶，則不費郵費矣。祈詳審之。現今之世，若欲挽回
世道人心，必須以敦倫儘分，知因識果，閑邪存誠，克己復禮，諸惡莫
作，眾善奉行，信願念佛，求生西方為主。至於談玄說妙，雖似高超，
倘不重躬行，則成以身謗法。古語云，天下不治，匹夫有責。匹夫何能
令天下治乎。須知天下之本在家，家之本在身。果能人各提倡因果報應，
及家庭教育。則賢才蔚起，而一切搗亂及土匪強盜，不復再生。其已作
此種壞人者，亦可相觀而化矣。<le>光</le>文鈔中屢言之，此不備書。<le>光</le>
大約月
半後回山，七八月又來申，以了書帳耳。

<h2>復鄭慧還居士書二</h2>
接手書，備悉。令友劉君志在利人，不勝欽佩。所請四種各五百部，
惟壽康寶鑒，學佛淺說，不久即可寄來。嘉言錄，彌陀經白話註，尚須
待一二月方有耳。至云每種加序，此事決做不到。以<le>光</le>所印者，皆以一
萬為準，何能為五百特加一序。如必欲加，當自己刻之。待送人時，夾
於其中，則頗為兩便。今將序文隨函寄回。至云先匯定金二十元，此郵
票已收到，此語未免以<le>光</le>作書賈看，可笑之至。如令友決定請者，<le>光</le>
即
照其數，待書出即寄來。若必令添序於首，則無此精神料理，請作罷論。
但寄二十元之書，則便了結矣。祈慧察。令友高諒之欲皈依，今為取法
名為慧卓。然欲皈依佛法，不得猶以外道煉丹運氣為事。必須敦篤倫常，
恪盡已分。閑邪存誠，克己復禮。諸惡莫作，眾善奉行。戒殺放生，屏
棄酒肉。信願念佛，求生西方。以此自行，復以此化他。內而家庭，外
<pb n="214"/>
而鄉黨，悉皆按文鈔安士全書為之化導，則可謂真佛弟子。如是則生入
聖賢之域，歿登極樂之邦，庶可不虛此生，不虛此遇。其慧超卓，名實
相應。否則空名而已，有何利益。祈與彼說之。

<h2>復鄭慧還居士書三</h2>
接手書，<little>（<le>光</le>大約十月底回山、以後寄書、系明道師代理、）</little>
並銀一
百八十元，並前之二十元，正二百元，無訛。嘉言錄尚未印，<little>（大約十
一二月即可寄來）</little>彌陀經註，尚未釘出，待出隨時陸續以寄。茲寄學
佛淺說五百本，壽康寶鑒五百本，其書價郵費，另開一紙，祈為察閱。
文鈔現已不多，寄四包，共十二部。又寄感應篇直講一包，<little>（又加寄學
佛淺說五包、冀令貧人同得瞻視、此亦結緣、不計費、）</little>此五包不計費。
令友前所說，乃木刻辦法，非<le>光</le>不以為然，以排印每次一萬，若最初附
名於中，即少數亦無不可。若以後加入，則無法可設。然做功德人，但
取於世於人有益，固不計及有名無名。即有其名，人孰相悉。若有益於
人，則天地鬼神咸知。閣下為貧民計，可謂大慈普覆。然須為彼說因果
罪福，俾彼同皆得以不愧人道，則將來成立家業，必能與子孫同歸賢善。
則其拯濟也大矣。<little>（十月十一日燈下）</little>

<h2>復鄭慧洪居士書一</h2>
手書備悉。末法眾生，可憐之極。不知香臭，不知邪正。既無正法，
致一一悉入於煉丹運氣之中。而復妄造謠言，以自雄詡也。汝未知佛法，
一見文鈔，即生正信，可謂宿有善根。今為汝寄文鈔二包，汝所見者恐
系以前所印，比此尚少。安士書二包，嘉言錄一包，念佛直指一包，彌
陀經白話註一包，壽康寶鑒一包，觀音頌一包，共九包，掛號以寄。最
初當詳看嘉言錄，則一切疑惑，可皆破除。所言作論以闢哲學及理學。
但能真實修持，及能會通此各書之義。彼等邪說，自無所惑。若以攻彼，
亦復有恃。<le>光</le>不唯無暇作論，即書札答復，亦頗不暇。今年將此諸事了
結以後，當離普陀，居無定處。以免信札應酬之勞，得以專修淨業耳。
現尚有未出之書，不能即寄。待出後，當與汝各寄一二包，以為自利利
人之據。汝欲來普陀，此心祈取消。但息心研究<le>光</le>所寄之書，則利益大
<pb n="215"/>
矣。汝欲皈依，不妨為汝遙取法名，須禮佛虔誠領受。今為汝取名慧洪。
謂以智慧大洪淨土法門，以期同登覺岸云。然學佛之人，必須敦篤倫常，
恪盡己分。閑邪存誠，克己復禮。諸惡莫作，眾善奉行。戒殺護生，屏
除酒肉。加以生信發願，念佛名號，求生西方。以此自行，復以此化他。
內而父母兄弟姊妹妻子，外而親戚鄉黨相識，俱宜以上諸事告之。又須
極力提倡因果報應，及家庭教育。而家庭教育，又須注重因果報應。又
須注重教女。欲挽回世道人心，捨此二途，雖佛菩薩聖賢同出於世，亦
末如之何矣。汝但至誠懇切念佛，其利益有非凡情所能測度者。此九包
書通收到後，祈來一信。此外不必來信，以免彼此煩神。

<h2>復鄭慧洪居士書二</h2>
昨書一封，並經書九包，諒已收到。<le>光</le>念貴處佛法不易流通，是以
今日又為汝請十餘種經書，令掛號付郵。但願汝發真實心，自行化他。
縱<le>光</le>出眾人所供養之香敬，亦所樂為。倘汝泛泛然置之，則不但有負<le>光</le>

心，亦恐有負與<le>光</le>香敬者之心。汝勿發來普陀見<le>光</le>及將來欲出家
之心。
以<le>光</le>明年決定雲遊南北，居無定地。而且現今僧界危險萬狀，彼政學兩
界，專欲驅僧奪產，以飽己囊。若出家，即是捨生路而尋死路走也。汝
果能按文鈔所說修持，即在商場亦甚易修行。隨分隨力化度一切，實為
最有利益之事。若欲棄商專修，則便於倫常事親教子等事，大有虧欠也。

<h2>復鄭慧洪居士書三</h2>
去冬今春二函，均收到。去冬一函，所說之事均不錯。而整頓僧伽，
恢復試僧，乃萬萬做不到。外道均假借佛法之名，然皆鄙劣不堪。若真
遇佛法能了大意者，彼豈能引誘哉。所引誘者，皆無知無識之流也。汝
又父心於經學多年，惜未遇佛法，仍被程朱所關閉。今既不以<le>光</le>言為謬，
則已出關而可為儒釋二聖作使者矣。外道通通以煉丹運氣為道，其所立
傳道之章程，已將其道之鄙劣，完全揭出。惜世人無知，反由此而爭先
趨入。如蠅赴膻，如蛾撲火，誠可哀憫。<little>（所言揭出鄙劣者、即彼各守
秘傳、及六耳不傳道、並欲入彼道、先發反道遭種種惡報之願等、）</little>此
等邪教，遍滿世界。真法既明，彼徒自無大勢力，不能昌熾矣。念佛一
<pb n="216"/>
法，至極穩當。小慧之流，每棄佛力而修仗自力之法。非愚即狂，莫由
挽救。吾人但當深信佛言，固守淨宗之旨。當不至流入邪外，及以意見
明瞭為親證也。近有高明真切用功，流入偏知謬見。貢高我慢，藐視念
佛者，亦復不少。此等皆因不自量，而妄以己之能了知，為能證得也。
豈知坯器未火，經雨即化為塵土耳。<le>光</le>於今年八九月印書事了，當即滅
蹤長隱。此刻不說，後莫由說矣。汝父欲於一二年來浙見<le>光</le>，祈彼但依
文鈔嘉言錄修持。又依之提倡。俾貴地之人同沾佛化，則為彌陀弟子，
大士良朋矣。<le>光</le>之粥飯僧，不見又有何憾。縱不滅蹤，當此時局不靖之
時代，何必費許多川資，白吃辛苦，而只期一見於<le>光</le>乎。令表兄鼎纔，
既欲皈依，當為取法名，又為一書，祈為轉寄。今為汝寄文鈔，嘉言錄，
彌陀經白話註，現報錄，觀音頌，陰騭文註證，普賢行願品，金剛經，
<little>（相片夾於此中）</little>各一包，祈為分送。潛消劫運序，已見大意廣序，不
須寄來。以<le>光</le>以印書事，日不暇給。況於此半年內，要了一切手續。否
則九月尚不能了矣。楞嚴大義，當推楞嚴文句為第一。其釋文，則楞嚴
指掌為第一。法華大意，則會義，釋文亦推指掌。此四部，當須十餘元。
書之以作後來欲請之備。現須專修淨業。以時局不靖，非仗念佛念觀音
之力，決難得所恃怙。當以此告汝父，及汝表兄，及一切世人。

<h2>復鄭慧洪居士書四</h2>
七月之信，以無關緊要，故未即復。學道之人，以理自度。豈須一
一問人，方纔可行乎。<le>光</le>之長隱，以精神不給。所言開導，仍自有其方。
近所排印各書之板，交於世界居士林，令彼流通，斯為久遠之計。慧和
之信外道，惜宿業深重，以致邪正不分，金？莫辨。寶魚目為明珠，欲
為萬世不易之寶，而不知其一文不值也。彼等所得者，偷竊儒釋道三教
之語，妄造謠言，以為道之本源，吾道得之。可不哀哉。念佛最初之親
切，如貧人乍食美味，不知有多少香美。及食之久久，亦平常無奇。但
不以此平淡為非，久之必有進益。固不必以此為歉。喜怒哀樂未發，不
思善，不思惡，似乎一樣。而六祖云正恁麼時，如何是上座本來面目。
汝何不在此處注意。有此一語，則與中庸空說中意，大有分別。彼則只
能令人識得道理，此則令人親見本有。汝切莫在念而不念，不念而念上
<pb n="217"/>
著腳。此境乃做到極處之境界。若未到極處，必成懈怠。參念佛是誰，
亦有利益，亦有弊病。所宜致力者，唯在於誠一純篤。若夾雜禪機，稍
有見處，眾生根淺，便視此為最劣，視彼為最勝。十三年狄楚青之夫人，
即得此弊病。直至今日，楚青尚守其說不肯稍改。江西一弟子龍松生，
於禪頗有會悟，<le>光</le>極力破斥，尚不肯聽。觀面色或有著魔之相。聽其所
說，則直欲上續諸祖慧命。汝於外道充斥之地，若不按實事修，則或致
彼魔外亦復藉口。汝欲開悟，豈須用參究工夫，但能念到念極情忘時，
自可開悟。即不悟亦無所礙。須知有信願，不悟亦可往生。得悟無信願，
仍是六道輪迴中人。汝欲捨坦途而趨險道，是尚得謂之知淨土法門乎。
<le>光</le>現排許止淨所輯之歷史感應統紀，待排畢即隱。其書若出，當令明道
師代為寄一二包。此書於世道人心，大有關係。當排兩付板，一三號字
書冊本，一四號字報紙本。現書冊排成，即印二萬部。以後有發心者，
可源源而印施及售賣也。

<h2>復鄭慧洪居士書五</h2>
手書，並與明道師書俱已看過。與敘州僧書，頗好。玉峰法師偏執
過甚。四大要訣，實為謬誤。許多人皆以為要妙，亦繫心粗所致。夫不
觀想，不貪靜境，不求一心，不參是誰，直下念去，實為要務。但不可
謂彼皆是邪耳。彼以求一心為邪，彼畢生用晨朝十念工夫，十念法中，
有藉氣束心，令心歸一之說。彼自行之而自斥之，誠為一大憾事。以故
<le>光</le>絕不一提彼者，恐人受彼偏執之病也。至於纔舉話頭，便落話尾，亦
是宗門家風。吾人修淨土，但抱定信願持名，求生西方。不須與彼較量，
加以反問。但以至誠恭敬，俾此心無他繫念，斯為要義。大藏經有無看
否，皆無不可。以能修此省力法門，不至徒嘆欲了生死，莫得其法也。
汝現上有父母，下有妻子，且有商業，為一家所倚托。何得妄企閉關。
汝妻秀英，已發信心，欲求皈依，今為取法名為慧英。謂專志修持，為
女中英俊也。祈與彼說孝親相夫，持家教子之道。俾所有兒女，皆受其
鈞陶教誨，以為賢善，則實根本興家治國之道。且無論<le>光</le>在何處，均無
須通信。以有文鈔嘉言錄等書，自可不用再問修持方法。若欲作大通家，
則日日請問，尚有不及。既不欲作大通家，竊謂可以無所歉憾矣。陳榮
<pb n="218"/>
光，近亦有信來，以忙不暇復。彼既發心，今為彼取法名為慧章。謂人
若無智慧，如裸露然，鄙陋難堪。若有智慧，如衣袞服，則有威可畏，
有儀可象。同是一人，直隔天淵。是以知佛法人，為可尊可貴。況淨土
法門乎哉。汝父年高，當勸力修為幸。<little>（十二月初十日）</little>

<h2>復江德懋居士書</h2>
觀汝兄書，知彼之學佛，蓋欲作一通家，非欲為了生死計也。何以
知之，以若為了生死，何以於其素有信心念佛之生母，年已將終，尚不
以此為勸。及至臨終，尚唯求菩薩，不肯請人助念，以為駭俗。此念誠
為可笑。請僧恐駭俗，何不自己並家屬同念乎。幸其孝心真切，得蒙菩
薩加被，得以清惺欲起，得見菩薩。此時尚不知令諸眷屬助念。殆至告
以念阿彌陀佛，遂得朗然念一阿字，自己方纔念佛。其不知助念之利益，
一至於此。幸仗彼孝心純篤，猶能念百餘阿字，遂至氣絕。則其心中止
有阿彌陀佛一念，其餘念悉不現前，故致得承佛力往生西方。以故額
際獨熱，手臂復軟，有前後各現象，則可以往生。以如來誓願宏深，其
母向有信心，兼得汝兄一念真純，故得有此效果也。所可憾者，平素不
提倡，臨終尚不知助念，此之景象，乃僥幸而得也。萬一不得，則將來
之輪迴六道，又不知作何景象也。為人子者，宜何如以此自行，以此勸
親，並以此勸一切人，俾彼一切人，同得此利益。以此資吾親，未往生
則即得往生，已往生則高增蓮品。然欲親與自己同生西方，必須所作所
為，不背佛法。如敦倫儘分，閑邪存誠，諸惡莫作，眾善奉行。戒殺護
生，明因識果。能如是者，生為聖賢之徒，沒登如來封疆。雖曰駭世驚
人，實為證我本有。宜以此語與汝兄說之。學佛之人，心直行直。心有
畏人譏誚之念，則便非真信佛法之人矣。<little>（勸修淨土文不記得見過否）</little>
歷史感應統紀，大約十月半方可排完，十一月底可出三幾千部，印一萬
部，一時釘不出，初一萬印過，又印一萬共印二萬部，又要排一四號小
字報紙本者，以便各學堂學生之買看耳。此乃二十四史感應事跡，兼以
許止淨之評論，足可挽回世道人心。以故<le>光</le>不惜精力，為之設法傳佈也。
汝若欲得，十二月初當往太平寺向明道師要。<le>光</le>此時已滅蹤矣。<little>（廿七
日燈下）</little>
<pb n="219"/>

<h2>復章道生居士書一</h2>
接手書，知發勇猛心，不勝欣慰。但只以終身吃素，一心念佛，為
惟一無二，決不更改之行為事。不食油鹽，固不必也。佛制無此一說，
外道則或有之。但隨緣即已，咸淡了不分別。不以淡則生嫌，咸則起憎，
即為解脫法門。念佛當發志誠心，深信心，迴向發願心。<little>（謂以己念佛
功德、迴向法界一切眾生、悉皆往生西方。）</little>若有此心，功德無量。
若只為己一人念，則心量狹小，功德亦狹小矣。譬如一燈，只一燈之明。
若肯轉燃，則百千萬億無量無數燈，其明蓋不可喻矣。而本燈固無所損
也。世人不知此義，故止知自私自利，不願人得其益。牢獄為逼人出苦
之道場。汝若不入此獄，恐日徵逐於聲色貨利，將自己本具心性，置之
不問。今幸由有十四年之長期，可以不幹一切家事，社會事，專一辦道。
待其期滿出獄，則猶昔人而非昔人，便可大施化導。俾自己眷屬及親戚
朋友，咸沾法澤，實為莫大之幸。獄中亦不必求多看，有<le>光</le>去年兩次，
今年一次所寄之書，詳細閱之。依之而行，即已大有餘裕。若多則心念
分歧，致不得益。明因識果，吃素念佛，為自利利他之要義。猶須素位
而行，不怨不尤，方可以真得佛法之實益。祈常以自勉，則幸甚。
世人病苦，多屬宿世殺業所感。無論何病，若能懇切至誠，念南無
阿彌陀佛，及南無觀世音菩薩聖號，決定可以消除宿業，增長善根，病
自可痊。即令壽盡，則死後當生善道，不致墮落。若知淨土法門，有真
信願，尚可往生西方，了生脫死。然世人不知深理，宜先以事告。鎮海
柏墅方<little>（地名）</little>方文年之子，名子重，上前年，年十九，生腸癰。中醫
沒法治，西醫云：「非開剖，不能治。其父母不肯，遂不治。其母通文理，
因看<le>光</le>文鈔，吃素念佛。一家大小並傭人，通常素。唯文年尚未全素，
亦大為減節。其母與一老娘姨，<little>（其人賢極、在方家數十年、其子亦好
過、有孫請回家住、彼以同主母修行、不肯回去、主母亦不以娘姨待、
作朋友看待、）</little>拼命念佛，念觀世音，兼念金剛經。三日內自潰，膿血
從大便出。五日全愈。至誠念佛誦經，消除宿業，有如此者。世人只知
造業，不知消業之法，則可憐矣。又海鹽徐蔚如，<little>（一向在京）</little>以博學
內虧，得一脫肛病，已二年餘。每大便後，須睡一刻，候自昇入，方敢
<pb n="220"/>
動。民國八年正月，大便後，有要事，刻不容緩，即坐車出門，因受磨，
遂永不昇入。七晝夜，痛如針砭，無一刻稍息。七晝夜未能合眼。先雖
念佛，亦不減輕。遂發大菩提心，謂此病苦極，願我多受點，總願世間
人勿得此病。遂至誠念佛，未久睡著，醒而病愈，從此斷根。彼來信言
及。<le>光</le>謂此病乃屬宿業，由閣下以此大菩提心，消此宿業，故病即斷根。
汝表兄若知此義，則不但痔病可愈，生死病亦可愈。否則安居家中享福，
醉生夢死，固不如汝之坐監為得大利益也。境無自性，損益在人。汝能
信我所說，其益便難宣說矣。
世間禍福，相為倚伏。唯在人之善用心與否耳。汝由入獄得聞佛法，
乃不幸中之大幸。當作良導想，則更能心得清淨矣。至於金剛經所云，
汝未會通。經云，善男子，善女人，受持此經，<little>（現善）</little>被人輕賤，是
人先世罪業，應墮惡道，以今世人輕賤故，<little>（業隨善轉、亦在現世、）</little>先
世罪業，即為消滅，當得阿耨多羅三藐三菩提。<little>（在未來、謂由此而得、
切勿認在現在即得也、）</little>善男女受持此經，乃現世之善。被人輕賤，係
先世之業。然由人輕賤故，即能消滅地獄餓鬼畜生之惡業。又復能得無
上正等正覺之佛果。此乃以善業轉惡業。俾後報為現報，重報為輕報也。
汝謂監獄為惡道，則過矣。古之監獄，苦不堪言。今之監獄，直同閉關
一樣，有何苦受。彼不在監，奔波勞碌，謀衣食不得者，不知多少人。
要知足，獄乃福堂。若不知足，縱富有萬萬，貴極一品，真是日在地獄
過活矣。
人生世間，縱獲高壽，亦瞬息即過。倘不自勉力，則多多皆屬墮落
惡道。欲再得人身，實非易事。汝今既能知非改過，力修淨業。則尚可
格物<little>（即克己、不可作格外物會、）</little>致知，生入聖賢之域。業盡情空，歿
歸極樂之邦。即未能業盡情空，倘具真信切願，必能仗佛慈力，往生西
方。是則不負所生，不負所學，亦不負此一番挫折。所謂因禍而得福者。
宜發長遠不退之大菩提心，則前所說之大益，當決定可得。如其了無誠
敬，惟飾外相。冀人謂己為真實修持，實則完全假做作。則便無實益可
得矣。彌陀經白話解，在漕河涇監中排，尚未完工。<little>（監犯所排、不讓
書局工精、）</little>文鈔此次在杭州印一萬部，須於十月方可出書。以此前印
安士全書七千部，約於中秋交書。又壽康寶鑒印一萬本，當與文鈔並行
<pb n="221"/>
出，當各寄一包。今寄觀音頌一包七部。前或寄過，亦不記得。有餘，
當送監獄長官教誨師，及同志之有信心，通文理，能恭敬者。雖有各書，
仍須以念佛念觀音聖號為主。不可只看不行，則如看佳餚，無益枵腹。
今為汝取法名為慧誠。以誠為道本，道不能擴充生長者，皆因愚癡無智
慧故。倘能因誠發明，<little>（明即是慧）</little>因明顯誠，則道自能生。誠即明德，
慧即明也。慧誠具足，即明明德也。明明德，即誠明也。誠屬性德。明
屬修德。性德人各具有。修德則有逆順。逆則墮落，順則超昇。順之及
極，則圓成佛道。吾人無此力量，但隨其心之廣狹，工夫之淺深，而得
種種利益而已。
徐本茂既知修持，何以不能長齋。殆以肉食為美，而不忍棄之耳。
試思一切生類受殺時，苦痛情形，忍以悅口之故而食之乎。設身自處，
能安心願人殺我以充口腹乎。種種貪饞殘忍之心行，一言以蔽之曰，弗
思耳。使其詳思，斷不敢食。怨業要自己了，汝尚欲食彼之肉，則所有
未至死地之苦，皆不名為苦。今生食彼之肉，將必有被彼食之一日，則
誠可謂怨業難了。彼之所說，似有悟機。然尚欲食肉，則悟只空話。空
話毫無所益，譬如說飯能救汝飢否。<le>光</le>非逼人吃素。以彼所冀望與所行，
兩不相符，故為愷切言之。
汝姊妹皆已長齋念佛，想由觀文鈔而致。今當為彼各取法名。汝姊
雲卿，法名慧云。汝妹行枚，法名慧行。若能以智慧云：「普雨慧雨，潤
澤自他菩提道芽。及依智慧以行世出世間本分事。<little>（世間即孝弟等事、
出世間即慈善淨業、）</little>即慧行也。有慧無行，不名真慧。有行無慧，或
反墮落。此命名之大義。至於敦倫儘分，諸惡莫作，眾善奉行，相夫教
子等事，當按文鈔所說，為彼詳說，使彼二人，由此趣入如來勝妙覺道。
則其生也，為女流之師範，作閨閫之母儀。其歿也，謝眾苦之娑婆，登
清淨之佛域。則不虛此生，不虛此遇矣。祈與彼將此意而詳說之，則幸
甚。待嘉言錄出，當各寄一冊，以便受持。

<h2>復章道生居士書二</h2>
徐本茂既能力懺宿愆，屏除葷腥。則是真實修持，改往修來，以期
複本心源者。陳國甫發願終身念佛誦經，其志可嘉。但鬚髮長遠不退心，
<pb n="222"/>
切勿有始無終。今為徐本茂取法名為慧本。謂以智慧為本，則一切所念
所說所行，自可上合佛心與天理。不致仍舊迷昧，造惡業，墮惡道也。
國甫名慧甫。甫，美稱也。若能痛改前非，心存正念。存好心，說好話，
行好事。諸惡莫作，眾善奉行。敦行孝弟忠信等事。加以至誠念佛，求
生西方，則是慧甫之實。否則虛名而已，有何益哉。其在佛前領受皈依
之法，文鈔中已說，當按文與彼說之。世出世間事，皆以真誠為本。願
常省察己過，庶可日進高明之域。文鈔從去年排後，所有一切文稿，概
不存留，以期省紙省事耳。函件任汝存棄，<le>光</le>不再料理矣。

<h2>復章道生居士書三</h2>
久未通函，不知近來修持若何，念念。今為汝寄新印文鈔一部，此
比前年所印者，多百餘頁。雖無有發揮理致之文，然於淨業初機之疑礙，
當又可消除一二耳。又壽康寶鑒一本，當為少年人留心閱之。庶將來出
圄歸家，對一切親戚鄉黨，得有所本，而施拯拔也。汝之性情頗聰敏。
每有聰敏者，誤用心事，不惟無益，而又害之，最為研究修持之障。吾
於七月至滬杭各地，盤桓二月餘日，有一後生頗聰明。而所問者，皆非
所宜致意，殊為可笑且可憫耳。<little>（一）</little>問一切有情，皆具佛性，大小雖
異，畏死是同，凡放生者，宜先注意於小生，則自悖佛性畏死是同之說。
既知是同，固宜隨分隨力是救，何所論其先後。倘能暢演佛性是同，畏
死不異之理事，則其利大矣。何得偏執先後之說。
<little>（二）</little>謂水中空中，微生蟲無量無邊，人一呼吸，隨之吸入者，不
計其數，將來之業報，何有了期。並謂既知人畜循環，則古今大儒通佛
理者甚多，何不制以為律，斷除殺生之事。又謂一切眾生，皆是過去父
母，未來諸佛，不可殺害，亦不淫佚，而正式婚姻，或亦宿世之親者。
此三種問，皆屬逞小聰明，妄以充類至義至盡之事相擬。不惟無益，而
又害之。何也，以其不能因其細微者，並欲將粗大者而盡廢之也。譬如
好潔之人，欲其不沾塵垢，詳察身內之屎尿膿血，身外之垢汗發毛，並
及蚊蚋蚤虱日在己身便利。因思此身內外之穢惡，竟與圊廁無異，遂不
復致潔，而終日在圊廁中行樂耳。至謂古今名臣，何不以殺物命為律。
乃不知世出世法有權有實。縱彼知實，以人心未能完全皈依佛化，固不
<pb n="223"/>
易以實理制律也。敬惜字而每言紙，以紙為書字之物，雖字有各處各物
之用，終不如紙之多，故每言敬惜字紙。非在紙上宜惜，不在紙上皆不
足惜。且字固宜惜，字義尤宜惜。若人不依人道行事，則是棄孝弟忠信
禮義廉恥之亡八字矣。人而亡八字尚得謂之為人乎。當致力於此，則其
大本已立。縱不能斷一切物上之或污，然其污者，蓋亦鮮矣。君子素其
位而行，凡非力所能及者，皆不宜引力所能及者，而破壞之也。知力不
能及者，而格外注意於力所能及者，則為大善。以力不能及者，破斥力
所能及者令其勿行，則為大惡。聰明人多多具此邪見。此種言論，<le>光</le>不
知接過多少。唯恐人不善用心，而致罪咎。因思汝或有此種邪見，或同
儕中有此種邪見。若不預為鏟除，將來或致自誤誤人，以故為汝略說大
端。至於<le>光</le>之折伏此種邪見之言論，固非窮數日之功，不能備書也。敦
篤倫常，恪盡己分，諸惡莫作，眾善奉行。此十六字，為生入聖域，歿
歸樂邦之本。願吾徒謹守而力行之，則幸甚。
誠之所至，金石為開。又少實勝多虛，大巧不如拙。黃涵之作寧紹
臺道時，發心吃長素，勸其母亦吃，為備素菜，則但吃白飯。涵之函詢
作何法方可。<le>光</le>示代親至誠懺悔，業消則能吃矣。未一月而長素矣。戚
則周之女，年十九，雙目失明，伸手於前，亦不見。來信以告，時彼在
山三聖堂，得信即欲回家，送其女於杭州尼庵。<le>光</le>令寫信與其女，令至
誠念觀音聖號，未一月親自寫信告愈矣。一女人於十六歲時，得氣疼病，
每日必二三次發，發時輒疼得要命，今年五十六歲，來求皈依。<le>光</le>令至
誠念觀音。並與一藥方，即文鈔中戒煙方，但不加煙。彼即熬一料，頭
一次吃，氣便不疼。四十一年之群醫莫能為力之痼疾，一經一次吃藥，
即完全好矣。非至誠念菩薩名號故，得遇此方乎。此三者，皆用力少而
得效大。乃誠也。汝為母之痼疾，嘆無法設，<le>光</le>責以何不念佛求消母業。
汝便寫出許多經佛禮拜，然亦不見功效。以是寫的所謂少實勝多虛。設
汝果真實如此禮拜持誦。汝母之痼疾不愈，<le>光</le>當瞎眼，天地當易位，日
月當倒行矣。有是理乎。<le>光</le>恐汝誠之一字，或未致意，故為汝取名慧誠。
即知汝誠在筆上，不在心上。使在心上，斷不至如此修持，了無所益也。
汝欲生為聖賢之徒，歿入極樂之邦，須完全將所有之假心相，丟到大海
外，認真作實事。說到就要做到。做不到就不肯說。能如此，則於汝祖
<pb n="224"/>
宗父母大有輝光。<le>光</le>亦可借汝之實行功德，消除罪業。若以為<le>光</le>
未親見，
便好隨汝妄說。即使<le>光</le>認以為真，天地鬼神諸佛菩薩亦認以為真乎。汝
具此心，即不孝以欺親欺師欺佛。親師豈真能欺乎，汝徒自欺耳。<le>光</le>以
汝尚明理，故累下針錐。若以<le>光</le>為過，則請從此勿相往還可也。君子可
欺以其方，難罔以非其道。非<le>光</le>過為刻論，以汝之所說，前後不相應。
而且其事，頗非汝在監中所能辦到者。<le>光</le>雖無道德，閱世已六十八年，
故不情之事，頗難瞞哄。祈痛改之。否則將終身為儒佛之罪人矣。

<h2>復章道生居士書四</h2>
接手書，知彼等尚能實行，欣慰之至。汝母病三十餘年，何不以志
誠念佛及念觀音為母迴向。並以此令妻及兒女亦如是念乎，人子為親修
持，其心果誠，當有奇應。又應致書婉勸汝母。自己亦如是念。倘能從
此生信實行，則久疾即為出世導師，今順汝意，亦為汝母起一法名，以
期實於西方七寶池中添一朵蓮華也。今為取法名為德超。謂其一心念佛，
超越世間塵累於現在。以不念佛時，完全置心於塵累中。能一心念佛，
則不見塵累能動其心，則即塵累超塵累矣。臨終則超越三界，直登九蓮。
不但不受病苦，且將以拯一切病苦眾生，同離眾苦，同受諸樂也。
人子奉親，以服勞奉養為初基，以立身行道為大本。倘或心起邪念，
即為不孝。當立懺除清淨。俾此心無一時一念不可以對越天地鬼神，則
其基已立。再加以信願念佛真切工夫，則其生入聖賢之域，歿歸極樂之
邦，其誰能御之。若或口說修持，心存不善。欲冒正人君子真實修持之
名，適成其為機械變詐無廉無恥之真小人。本欲欺人，卒成自欺。如此
之人，咸皆出於大聰明，大有作為者。豈不大可哀哉。譬如幹將莫邪，
切玉如泥，用以割泥，則泥無所成，徒損鋒芒。願汝體<le>光</le>言，篤實做去，
則聖賢佛菩薩，豈專在彼而不在我乎。
書云：「唯聖罔念作狂，唯狂克念作聖。佛經云，世間有二健兒，一
者自不作罪，二者作已能悔。改過不吝，為儒者希聖之方。發露罪愆，
乃佛子複本之要。汝數年通函，未能一發己非。<le>光</le>以汝尚肯發心修行，
故亦不究已往，而與汝通函送書，冀汝生入聖賢之域，歿登極樂之邦。
那知汝乃假飾其詞，以為不欺人。今見汝謂先曾靜坐三年，於精神學頗
<pb n="225"/>
有心得。令<le>光</le>痛心。汝既能如此，何得作彼種種行為。一之為甚，何況
數年。十目十手，共見共聞。擬欲欺<le>光</le>，其可得乎。汝見此書，若能痛
改前心，則尚不為遲。否則永遠絕交，一任汝道學高超蓋世，<le>光</le>不干預。
人以七尺之軀，得與天地同名三纔，以其能代天行化，參贊化育也。否
則人之惡劣，比禽獸當加百千倍。故孟子謂其幾希，豈唯幾希而已哉。
前者上海漕河涇監獄寄來柴也愚所印之經二千本，今寄十本，以為同住
蓮友作前導。而<le>光</le>與彼之一書，願汝終身佩讀。則即此福堂，<little>（古稱監
獄為堂）</little>便達樂邦矣。今寄安士全書一包，壽康寶鑒一包，二十五本。
文鈔，已令浙江印刷公司與汝寄三包，以備與汝家叔伯及弟兄輩看耳。
但須誡其恭敬勿褻。如或不能，祈轉送通文理有信心者，庶不致因福而
獲禍也。餘不暇及，但詳閱文鈔，自足取法。柴也愚之一書，可與一切
人作希聖希賢學佛學祖之切實訓誨。不獨是居福堂者之切實訓誨也。

<h2>復施宗導居士書</h2>
三日前接汝父遺稿，知汝家祖德甚深。為人子者欲榮親，當以敦倫
儘分，閑邪存誠，諸惡莫作，眾善奉行為本。否則縱祖父功德一一彰顯，
而身不行道，反為辱親矣。吾國之亂，從古未有。此之禍根，乃程朱闢
因果，謂是佛騙愚夫婦耳。又錯解致知格物。闢因果，則無治國治民之
本。錯認格物為窮盡天下事物之理，則有幾人能做得到。汝父續稿致知
在格物，說得頗闊大，而實非正心誠意之根本。蓋此物字，指心之私欲
而言。心之私欲一格除之，則是是非非，絕無錯亂。一有私欲，則所知
不得其正。如愛妻愛子者，妻子再不好，彼總不知其不好。由愛之私欲，
障蔽其真知故也。程朱錯認作外物，故止說正心誠意，不題致知格物。
此處一錯，人各不在去私欲上用功。此吾國學術之一大不幸也。汝曾祖
父皆躬行君子。汝兄弟三人，當仰承先德，力行世出世間之善法，以自
利利人。則上為曾祖父之光榮，下為子孫之懿范，亦一鄉一邑之懿范。
其為榮也，何能名焉。汝姊青蓮甚賢，見於汝父之諭。由是知汝父母之
家教，固無庸<le>光</le>又饒舌。然汝父子既以<le>光</le>為師，不妨以師之身分
而為勉
勖也。

<pb n="226"/>
<h2>復濟惠居士書</h2>
六十餘歲，非世久客。一心念佛，求生西方。如喪考妣，如救頭然。
法名宗惠，謂以此法普濟一切也。<le>光</le>老矣，目力精神均不給，不能詳書
開示。今寄經書二包，祈至誠恭敬讀之。則無疑不釋，有願皆得矣。以
後切勿來信，以無力應酬故也。

<h2>復宗義居士書</h2>
受戒事，隨己所願。再受也好，不再受也好。汝欲搭衣，當依佛制
用縵衣，不可用五衣。縵衣乃五長條，五衣乃一長一短。現在多亂用。
在家人不必定要搭衣，與其違佛制，何若不搭之為愈乎。至於燃香於頂
於臂，乃系發心供佛，非以燃香為受戒也。祈務真修，勿只圖虛名與形
式也，則幸甚。

<h2>復湯錦中居士書</h2>
<le>光</le>於三月二十八日接海門二甲郵局王海泉信，云某名流依乩諭，聯
絡南通，海門，啟東，如皋，四縣農工商學軍政各界，做祈禱世界和平
道場，已經成立數十處。<le>光</le>與王說，從今以後，四縣無論已皈依未皈依
者，皆不通信。縱掛號來信，亦原信退回。以免某某拉<le>光</le>於彼扶乩彀中。
以四縣凡佛教機關，均受彼之號召，<le>光</le>不入彼彀中。後來之人，不能以
扶乩，壞亂佛法罪<le>光</le>也。閣下皈依函外，未標縣名。若標名，當即退回，
決不拆封。今已拆矣，察其挽三人為介紹，其誠可想見，因茲為取法名
慧正。仍舊原函寄回，以免下次又有來信者。某某本厚德君子，向在學
界教授生徒。以用心過度得病，中西醫均不能治。有友人勸其念佛，遂
漸痊愈。民十一年<le>光</le>由普陀到上海太平寺，彼常來。次年彼回鄉勸人吃
素念佛，大有感應。十餘年來，尚未改變。近來迷於扶乩，<le>光</le>知之，極
陳乩之利弊。彼受譽已經喪心病狂，不但不受<le>光</le>勸，且將<le>光</le>信燒
之。<le>光</le>
與彼信後云：「如不以<le>光</le>言為然，即付丙丁。彼回<le>光</le>信，云遵諭
閱畢付丙。
且寄乩贊<le>光</le>之文幾篇，欲惑<le>光</le>。<le>光</le>
謂得道聖人，決不如此過贊人。即此
一事，可知是靈鬼假冒。原函寄回後，又寄幾篇。<le>光</le>謂彼雖贊<le>光</le>
，適討
<le>光</le>厭。人各有志，各是其是。從今以後，勿投隻字。<le>光</le>無力弘法
，何敢
<pb n="227"/>
以似是而非之乩法，以壞亂佛法乎。所言乩之利者，如賑災等善舉，勸
募均無幾。乩壇所說者，誰也不敢違悖。實多半是扶乩之人偽為，未必
盡是靈鬼假冒。況真仙乎。至佛菩薩更不待言矣。此雖有利，而實為弊
之前導。故不願受其弊之害，並彼之益亦不敢受也。祈按淨土法門自行
化他。並將此信令三介紹人看，庶彼等咸知所以。令勿來信，不至妄生
怨尤也。

<h2>復慧海居士書一</h2>
手書備悉。但以香期冗繁，不能即復。文鈔前日已請上海太平寺帳
房令寄百部。若書已垂罄，則可減半，悉掛號，彼當即寄矣。濱江若好
讀者多，<le>光</le>到上海，當再寄百部，以期結緣。其款皆不須寄。但能任觀
音菩薩頌，則無願不周矣。眷屬之向化，亦當以漸。久之自可不知不覺
與之俱化。但看自己心之誠否。誠則無有不感格者。若自己尚是空套子，
假場面，則便無感化力。而反招誹謗之辱矣。世出世法，皆以身為本。
平常信札，但取認識即已，何須求工，以致引歉也。一切善事，皆願隨
喜，實為大菩提心。待後暇時，詳陳法雲寺慈幼院之因緣，祈為隨心贊
助也。文鈔中有此二事之疏，可以意知。此事非<le>光</le>所倡，而魏梅蓀<little>（梅
蓀前清翰林、民國隱居不出、可知其概、）</little>等拉<le>光</le>於中，以助鬧熱耳。

<h2>復慧海居士書二</h2>
接手書，備悉。所言舊疾，想已悉愈。匯票一紙，收到勿念。空三
之往生，雖屬奇異，實則平常之極，毫無奇特。如人歸家，要去便去。
若於心地上不先打掃乾淨，則便隨業所牽，自己一毫也作不得主耳。此
事果實，諦公倓師自會記錄，以光大門庭，不須爾我代為操心也。今之
兒女婚嫁，一本於自主，只可隨他去。否則彼等後來或有怨言。然雖云
無怨言，一旦情愛稍歇，則離婚別配者，不知有若干數也。國家將興，
必從倫紀上振興。國家將衰，必從倫紀上廢弛。倫紀不講，說什家教。
家教既無，國豈能有賢人乎。此吾國之一大不幸也。兒女事若了，當令
彼自作主張，以撐自己之新場面。吾人專心念佛，以修自己之舊法門。
則彼此各適其適。庶不至因過慮兒女事，以誤自己生死大事也。
<pb n="228"/>

<h2>復慧海居士書三</h2>
念經念佛，皆可超度亡人。但念佛可無間斷。念經則不能如念佛不
間斷。又念經比念佛吃力，是以<le>光</le>每勸人念佛。汝發願念地藏經，甚好。
梅蓀近來頗真實念佛辦善舉。出家之說，乃謠言耳。至誠恭敬，實為希
聖希賢學佛學祖之本。人能心主於敬，則一切放僻邪侈之心，自無由而
生。汝既如此真實行持，亦當令夫人兒女隨分隨力修持。方為由親及疏
自利利人之道，庶與佛心相合。

<h2>復慧海居士書四</h2>
前接手書，謂黃適園將來滬過訪。昨日曾來，泛論淨密之所以。學
密宗者，病在欲得神通，欲現身成佛。問之，彼皆謂無此念，實則無一
無此念。以其倡導之人，先以神通吸動人，何能令學之者無此念乎。昨
頗有五六位，非黃君一人，彼見信與否所不計也。彼學密而迴向淨土，
故是正理。但恐不屑生淨土，欲現身成佛，或致受病。使彼無此種知見，
斷不至稱贊大愚。既稱贊大愚，則是以大愚所說為至當之論。然大愚之
成佛之弟子，並無成佛之表示。足知其為妄稱許人，以期世人恭敬供養，
質己為已成佛之高僧。其犯大妄語，以凡濫聖之罪，實非小可。我等但
守淨土修持，讓一切人皆得成佛，以度我等，則何幸如之。二子同來平，
當極力勸其學好。欲學好，必先以立志立品，知因識果始。不立志，則
無所趣向。不立品，則所行卑污。不知因果，則無以閑邪念而存誠心。
必至流入小人之域而不自覺也。

<h2>復慧海居士書五</h2>
接手書，備悉。汝既吃素念佛，猶當以此無上利益，令眷屬同得，
方為自利利人之道。今之世道，乃患難世道。若不預為修持，則後來究
不知有何危險。倘能志誠念佛及念觀音，則可冥冥中得蒙呵護矣。前恐
文鈔已送完，今真達師由太平寺回山，言尚有數百包。汝若欲結緣，當
寄三四十包<little>（每包三部）</little>來。不須請商務館之有光紙印者。至於贄敬之
說，地遠不便，不須效此俗套。即所寄文鈔，亦勿寄款來，以此書系備
<pb n="229"/>
之以結緣者。若得哈地之人同生信心，其利大矣。待<le>光</le>秋間至申，將大
士頌付排後，價估妥貼，當印一章程同書寄來。或汝自任，或勸友任，
俾得廣佈，則其利無窮。金剛等持誦，亦不必廢。但以持經咒之功德，
通用於迴向往生，則六度萬行，皆為往生助緣，是為圓修。

<h2>復慧海居士書六</h2>
獻歲以來，起居納福，諸緣如意，賀賀。臘月二十九魏梅蓀南京來
信，並附汝書，知任印大士頌已逾三千，不勝欣幸。所言匯費郵費等，
<le>光</le>當墊出。以哈地遼遠，即無任者，亦當寄若干部，以廣大士慈化。此
不過一二百元，又何須斤斤計算乎哉。大士頌已排完，共二百零六頁，
加兩頁功德名，成零八頁，每部當加一分，千部當加十元，然此不必令
其補足。如後有欲任者問及，當以此告之，令知所以耳。至於匯款，此
次若中華已付收據，即已。後若有寄，無論多人，只與匯款之人付一總
收據，不必人人交收據，以此與捐款作善事不同。此有書交彼，何須又
要收據。匯款人既得收據，知其款寄到不致誤即已。書出時，其書多數
當由轉運公司寄於貴寓，祈按各捐戶為之分發，較為穩妥。梅蓀不在上
海，故將汝書寄<le>光</le>，令通知中華云。功德名擬作省紙辦法，十元以上則
名。十元以下但總計零任共若干部而已。以省一張紙，二萬部即省三十
元，十萬部即省一百五十元。況此有書交彼，不致或有異議，謂乾沒落
空等。其敘功德名並書數者，一以彰任者之善心，一以彰所流通有若干
也。

<h2>復慧海居士書七</h2>
昨劍青居士來，持汝手書，不勝欣慰。世教陵遲，婚嫁之事，多皆
以殺生張羅為事。不知男女居室，為人倫之始，乃最吉慶事。行此吉慶
之禮，致無數物類，歸之死地，且供人食噉。其凶惡不祥甚矣。而世人
猶以為榮者，蓋其惡習所致，不詳審以思也。使思之，當有惴惴不安之
心。油然而生矣。風俗之轉，皆由一二人倡首而始。汝如此嫁女，<little>（即
用素筵）</little>當有效之者。或者奢侈之風，因之漸減也。吾常謂天下不治，
匹夫有責。其責何在，在於家庭善教兒女，而教女更為切要。以女若果
<pb n="230"/>
賢，則必能相成夫德，模範兒女。從茲子子孫孫，相繼為賢善之人。當
令令愛詳知此義，文鈔中曾屢屢言之。使彼熟讀而力行焉，則其利益大
矣。劍青居士道心真切，頗不易得。但以時促，只留一宿而去，悵何如
之。大士頌，已於四月十八日寄五包去，想已收到，共三十五部。後又
令再寄若干。餘待二次三次印出，方可全數盡交矣。文鈔已付排，約於
年內可出書，比先加三四萬言。然但是聚葉堆沙而已。究於佛法心法，
皆不相干耳。

<h2>復慧海居士書八</h2>
接手書，知去職家居，日與眷屬修持淨業。以期同出此苦世界，登
彼樂邦。常得親灸阿彌陀佛與觀音勢至諸上善人也。不勝欣慰。去冬杭
州浙江印刷公司掛號寄去新印增廣文鈔二十包，每包三部。壽康寶鑒四
包，每包二十五本。寄於花園街住處，不知汝已收到與否。此系送汝結
緣者。若未收到，當到郵局一問，此書畢竟送交何處。又哈埠宣講堂，
已寄去安士全書五十包，每包四部。壽康寶鑒二十包。文鈔恐尚未寄。
以去冬十二月二十間，開發送單子來。以後三四日所發，則不得而知。
至二十四夜走電，正房物屋一空。<le>光</le>之觀音頌，安士書，文鈔，寶鑒，
四付紙板，悉皆灰滅。彼公司文鈔系令印一萬，寶鑒三萬。彼先印五千
文鈔，二萬寶鑒。為<le>光</le>說通已印完，已發出大半，要支錢。<le>光</le>令
開發送
單子來，彼支吾不開。及至於上海太平寺將錢要來，方將單子寄來，方
知印了一半。其錢已用過頭千多元。先日接到此單子，次日即接被焚之
信。此系一向奸刁，致乾神怒所致。<le>光</le>之書，約天良說，當不至燒多少。
以釘成者，存於後邊小屋，小屋未燒。未釘成者，在釘作處。彼不昧天
良，<le>光</le>之書完全交清，<le>光</le>尚吃虧上千元。<little>（此
系使過頭者）</little>若？天良，
則<le>光</le>當損失二千三百上下。四付紙板不在內。此系<le>光</le>無道德，彼
？天良，
一切淨業學人，少看此書之緣，故有此災也。閏月當到上海印。凡出錢
者，通通按錢交書，一毫不欠。凡結緣者，則量力耳。不能如前矣。祈
到宣講堂問問所說安士書寶鑒通寄到否。文鈔寄若干來。若全未來，則
尚欠彼六十六元，夏間當寄來。若來全，則溢出二百元之外矣。哈地匯
費太重，無論宣講堂與汝，皆勿匯錢來。<le>光</le>雖遭此災，尚不至緊迫無措。
<pb n="231"/>
春夏間當有彌陀經白話注，及嘉言錄寄二三包來。此二書皆打四付紙板，
擬以一付寄哈宣講堂，或極樂寺。庶以後不須在南方請矣。現今世道，
無法挽回。若欲救世，除提倡因果報應，及家庭教育，不為功。而家庭
教育，尤須注重因果報應。而又以教女為至切要。以無賢女則無賢母，
無賢母何能有賢子女，此系根本法輪。今人所說者，皆是枝末。以幼未
知為人之道，及因果報應之事理，一被邪人所誘，則任意妄為。彼廢倫
免恥殺父奸母者，皆由最初無賢母以鈞陶之所致也。

<h2>復李少垣居士書一</h2>
數日前，接李圓淨所轉之書，知居士近來修持頗切，而利人之心，
又復甚為真切，不勝欣慰。念佛團章程頗好。唯助念開示，頗為失宜。
略為改正，並說所以。已交圓淨持去，想已閱過。<le>光</le>近來冗忙之極，以
校對歷史感應統紀故。此書<le>光</le>於十三年曾勸魏梅蓀編輯，彼亦極為歡喜，
以精力不給，遂致中止。前年聶雲臺請許止淨編輯，於八月脫稿。雲臺
有病，不能料理。<le>光</le>以滿我宿願，故一肩擔荷其事。現已排板將完。又
須排一部四號小字，作報紙本，大約於十一月底可以排畢，了事，則便
長隱。此書乃采二十四史之感應事跡，又復加以評語。俾合佛所說之三
世因果。倘一闡提輩不肯寓目，則無如之何。若一寓目，當必有改邪歸
正之一日。以故<le>光</le>不惜辛勤，為之料理也。現已募有二萬部之印資。<little>（並
非特募有知者願出資相助耳）</little>每圓可得書二部。作四本，三百五六十頁。
現尚未排完，不能定其頁數。但大約如此，多少亦不過數頁耳。所言皈
依，汝已決定，<le>光</le>亦只可隨緣。今為汝取法名為智圓。謂以圓融無礙之
智，即俗修真，圓會諸法，專修淨業，以自利利人也。<little>（雖圓會諸法、
決不可不專修淨業、否則便非淨業行人、乃通途修自力法門之人耳、）</little>
今之大通家，多多要高大門庭，所說之法，多非合機之法。或只談玄說
妙，而專恃自力。或則真俗兩歧，而為世所誚。<little>（凡學佛者、必須敦倫
儘分、閑邪存誠、諸惡莫作、眾善奉行、不依此以教人、便為失機、欲
學佛法、必須要敦倫儘分、否則尚是世間罪人、何能得佛法之真益乎、）</little>
餘詳文鈔嘉言錄，此不具書。祈慧察是幸。汝所說往生者少，實由信願
不真切之所致。信願若真切，即臨終始念，亦有得生之理。若悠悠泛泛，
<pb n="232"/>
心中尚在做來生福報之夢，何能得生。此病根也，不可不知。<little>（民十八
十月廿三）</little>

<h2>復李少垣居士書二</h2>
接手書，及自知錄，知居士與諸公慕道之心，至真且切。惜乎未知
修行之懿范，遂將憑空妄造之胡說巴道，當作至寶，<little>（指自知錄）</little>而欲
流通，以企人人皆得此境。而不知其為引人入魔，至極可惡之魔話也。
去年初夏，上海羅濟同居士得此錄，石印一千本送人。丁桂樵居士欲為
廣佈，令濟同寄<le>光</le>一包。而桂樵自己作書與<le>光</le>，祈<le>光</le>
視其不至誤人，則
為詳批。又祈作序，以期廣傳。<le>光</le>閱之，不勝驚異。即將原寄之書，完
全寄與桂樵，極陳此書之禍。以初心人率皆不在一心至誠憶念上用功，
而常欲見好境界。倘一見此書，不去按胡女士之真實用功上學，專欲同
胡女士見好境界。以急切之狂妄心，常作此念。必至引起宿世怨家，為
彼現彼所慕之境。及乎一見此境，生大歡喜，怨家隨即附體，其人即喪
心病狂，佛亦不奈何彼矣。胡女士之所說，<le>光</le>亦不可直謂妄造，然亦不
敢謂為實而無偽。何以故，彼果得到此種境界，豈有不知此說誤人之理。
祈與羅濟同說，從今切勿再行送人。所餘之書，當付丙丁，以滅禍胎。
未及一月，杭州王謀鳳又得之，不勝歡喜。亦石印千本，有令寄<le>光</le>證鑒
者，因修函並書寄來。<le>光</le>即將與丁桂樵所說之大意復之，王謀鳳方始停
印。而以<le>光</le>之信，登於佛學週刊中，諸位何未之見。去秋至滬，問及濟
同，已散完否，云尚有二三百本，不敢散，擬燒之。<le>光</le>贊其燒之功德無
量無邊。今夏至滬，濟同由京回，打聽胡女士之實底。方知其人頗聰明，
而煩惱甚重。住於極樂庵，稍不如意，即行罵人。後得吐血病，不久即
死。死時不知是因吐血與否，亦未知其境界如何。而其人之文字，亦無
此通暢。此系四川一居士所造，其人<le>光</le>知，不欲說名耳。六月有湖南一
居士，曾在極樂庵住過，所說與羅濟同無異。可見彼等唯欲欺世盜名，
而不計及引人入魔之禍。嗚呼痛哉。諸位欲得實益，當按佛菩薩祖師所
說而修，決得真實利益。古德教人，只為人說用功法。誰將自己所見境
界，搬出來示人。遠公大師為蓮宗初祖，至臨終時見佛，方與門人言，
我已三睹聖相，今得再見，吾其往生矣。若論遠公身份，高於胡女士，
<pb n="233"/>
何止天淵之隔。豈惟三睹聖相，別無一點好境界乎。然若到心空境寂時，
又何境界之有。所云心佛相應，心佛雙亡。四相不存，三心叵得。無念
而常念，即念而了無能念之心，與所念之佛。此處有何境界。倘念至此，
不妨西方淨境，徹底全彰。然由念寂情亡，故於此更能得益。決不至生
大歡喜，誤認消息，以致著魔發狂。倘未到一心時，心中念念想境界。
此境界現，決定受禍。楞嚴云：「不作聖心，名善境界，若作聖解，即受
群邪。此尚非燥妄心所感之魔境，而一生歡喜，謂為證聖，便成魔子。
況最初即以，魔心所感之魔境為聖乎。祈熟讀淨土十要，淨土聖賢錄，
則取法有地，著魔無由矣。

<h2>復淨善居士書一</h2>
醫業最易勸化人。凡有病者，無有不願速好。為彼說其吃素念佛，
消除宿業，增長善根，彼自肯信。信而能念，則病當速愈。且勿以學西
醫，總教人吃肉，謂滋養料富。此種人來生皆要做人之食料矣。反說道
理，害人自害。汝肯以此存心，醫道當必大行。二課合解已無，今寄文
鈔一部。<le>光</le>老矣，但依文鈔修持，不得又復來信，以無力應酬故也。

<h2>復淨善居士書二</h2>
人之入道，各有時節因緣。勸戒類遍載，福建浦城令趙某長齋奉佛，
其妻絕無信心。適值五十生辰，買許多生命，欲殺而宴客。趙謂汝欲祝
壽，令此諸物皆死，於心安乎。妻云：「汝之話均沒用的。依佛教，男女
也不同宿。這些畜生也不殺，再過幾十年，滿世間通是畜生了。趙無法
可設，遂任他去。至晚妻夢至廚房，見其殺豬，自己已變成豬。廚子捉
其四腿，置碪上殺。用人從旁邊看，急叫彼救，皆不一應。殺了破肚抽
腸。尚知其痛。豬殺已畢，又殺別物，己又變作別物，痛不可言。稍歇
一刻，見一用人持一鯉魚，丫頭言，將此鯉魚交廚子，為太太作魚羹。
候太太起來，好作點心。遂斬其頭尾，刮其鱗甲，斬作小丁。一丁一丁，
都知其痛。痛極而醒，心驚膽顫。丫頭持魚羹來請吃點心，不忍吃矣。
令將所買之生，通通放生。以親嘗其味，故依夫吃素念佛，求生西方矣。
汝妻或承三寶威神加被，亦親嘗其味，而始迴心也。鹿苑為吳王養鹿之
<pb n="234"/>
說，未足為據。恐昔有鹿苑寺，年久淹沒，儒者遂取文王靈囿之義，以
附會之。鹿苑蓮社，鹿苑乃佛初成道說法之地。蓮社乃修行人臨終往生
西方之法。舉其始終，一代教義通包羅矣。現在兵聯禍結，何可大啟建
築。建築即招匪搶劫，招機轟炸之基。建築愈好，災禍愈大。若真弘法
利生，即以家庭露地，為演說利益處。其修持不妨分作幾處，則不費力
費財廢事。如趕集然，上集買物，到家中受用。大啟法筵，須待世道和
平後方可。現在各省大旱，將有人各相食之慘。一旦潰決，則以何法為
御乎。<le>光</le>之知見，與今人絕不相同。依今人辦，或有小益，或招大禍。
依<le>光</le>辦，雖無大振聲光，絕無小禍發生。緣起序，有龐德超所刻潮陽佛
教居士林序，以為底。但換其地名人名，並特別地點之少分而已。此不
必<le>光</le>親撰。通文理，侯建築成功，斟酌用之。現尚不提建築，文亦不須
預作。善導少康弘揚淨宗，閭巷道路，佛聲廣播。如唱秧歌，人人願聽。
如傳聖詔，各各遵行。誰謂無寺宇不能弘法。須知有真心，自可勸化。
以身作則，俾人人各盡己分。引古為范，庶家家即成道場。當此大亂之
世，正好弘法於無形跡中。校彼大建築之吃力棘手，勞心擔懮者，相去
大相懸遠也。

<h2>復淨善居士書三</h2>
手書備悉。古云：「大亂之後民易治。當此亂極之時，若有德望之人
提倡佛法。令其戒殺護生，吃素念佛。為彼說三世之因果，與六道之輪
回。有仁心者，孰不佩服乎。儒教講仁民而愛物。此話須從人生孩幼時
做起。則其仁民也，方能究竟。若不在孩幼時做，則其仁民處，或致誤
民，其愛直是空談。今為說其所以。小孩無知，見飛走等物，必直殺，
或取而頑耍殺。若大人無論何物，均不許殺。以殺則折己福壽，致天地
鬼神，都不保佑。幼小時養成此習慣，大了決不至以互相殘殺為樂。十
餘年前有英人林某，住南京，來普陀見<le>光</le>。送<le>光</le>幾本書，云是他
著。他
中國話尚不甚好，何能作很好文字乎。有一本專提倡衛生，專門以殺生
為事。餘書均送人，唯衛生之書，<le>光</le>撕碎付字簍。恐無知者持去，則害
人害物，無有底極。周君蓋深中西人之毒，而不知衛生利人之道。人為
萬物之靈，亦一種動物也。我與萬物同生於天地之間，彼未要我之命，
<pb n="235"/>
我何得要他的命。打蠅之家，蠅更多。殺蜈蚣之人，常被蜈蚣咬。彼欲
衛生於現生，而現生亦未必得益。由此一生常懷殺心，將來生生世世，
常被人殺。但以未能親見，尚樂以忘疲而殺。古書中有惡蟻者，蟻盈其
屍。惡蠅者，蠅集其體。無法可設，徒嘆奈何。<le>光</le>以此事即是大造殺劫
之根本。若猶欲依己所見而為，竊恐有後悔不及時，為可憐可憫，無有
可救援也。仁人君子，何得專以殺物為事。令一切無知者，皆傚法乎。
十餘年前，一皈依弟子有一小兒，買一拍蠅板，以為玩具，遂常拍之。
一日蠅多極，極力拍之，忽全屋皆黑。大人遂開門窗，念佛懺悔，未久
蠅悉去。從此焚其拍物，亦無蠅來矣。此系佛弟於佛慈加被，令斷殺業
者。若無信心之人，恐無此兆。其來生後世，何可設想也。大悲米，單
寄頗費事。今為寄大悲香灰二包，比米更好檢拾。其利益亦與米同，而
久不會壞。若遇醫不能治之病，取二分灰，放大碗中，用開水沖之。攪
攪，候灰質沈下，將清水倒於一器中。作十次服。每日服三四次。好則
不須再服。未好則再沖。其灰包，當供於佛龕下一邊。或掛於高潔之處，
不可褻瀆。此系加持萬多遍大悲咒之香灰。凡危險病，即不好，亦當見
輕而死。沖過之灰質，加水澆樹，或潑屋上。今用物猶如此，飭終津梁，
壽康寶鑒。息災開示，了凡四訓，各二本，夾好。其填空之紙，不可棄。
乃禮觀音求子疏，及求子三要，亦與一切青年人大有關係之文，無論老
少，均不可不知。否則不知節欲而望生子，子尚未生，父已先死。或母
因房事過多，而成癆瘵者，不知凡幾。屠友生頗聰明。今之聰明子弟，
多犯手淫之病。令看壽康寶鑒，及了凡四訓，庶不至致成殘疾，及短命
而死之苦禍。昔聖王設官佈告。今則父母師友概不說及此事，亦大家惡
業之所感也。更有愚人，兒子有病，即為娶妻。意欲病好，實則令其速
死耳。可不哀哉。湖南一人兩個兒子，都由此死。第三子有病，尚欲如
此，一友呵之遂止。此蓋前生誘人冶遊而死之果報。一個死尚不悟，兩
個死了又不悟。若非友人呵，則絕門矣。愚人之心，何竟如此。非怨鬼
使他，必不如是之愚也。祈慧察是幸。

<h2>復淨善居士書四</h2>
汝說二問題，<little>（只一可談、二乃胡說巴道、就在第一中完全破斥了、
<pb n="236"/>
不必再說、此語只可口傳、不可登報、以免某某人見之作禍、切要之至、）</little>
汝妻不肯吃素念佛，試問汝欲常受囗囗人打罵污辱否，彼必不說常欲。
無錫殺縣長，關城三天，捱家搜檢，令全家通走出去，彼搜檢得好東西，
都拿去，誰也不敢響。袁麗庭家中許多人念佛，囗囗兵不來。其家有幾
次搜檢者，則好東西通被他拿去。蘇州失守時，囗囗兵姦淫婦女，慘不
忍聞。一女弟子以母死靈柩在家，不忍逃，關門念佛。囗兵打門，見他
念佛，不污辱他。指其箱，令開翻翻，不拿一物而去。若不是念佛，六
七十歲的老人，尚污辱，況此三十餘歲之少婦乎。城門上檢察極嚴，<little>（最
初就是兵搜、後纔令女人搜檢、）</little>女人也要通身揣摸。持珠念佛者，多
不過為嚴察，亦有不察令去者。念佛乃亂世之救難救命妙法。囗囗人信
佛，但是持珠之男女，必不過為虐待。當令一切人皆念佛。凡出外皆持
珠念，即要拉夫，也會放過。蕪湖一弟子吳滄洲，乃軍官。民廿四年在
綏遠打仗，被囗兵捉到，脫衣檢察，見項掛念珠，隨示敬不檢。領見司
令，司令乃彼在囗囗學堂之教員，曰你也來了。吳云我來參觀參觀。司
令令放他去。若不是這掛念佛珠，則性命便死於兵手，還有司令領他見
乎。此現在逢凶化吉之無上妙法也。汝妻不肯念，若或檢察等事發現，
則將何以處，此系人所作之禍。若宿世中怨家對頭來，不念佛只好任他
所為，有甚？法子可免。宋朝陳企殺過人，一日見其人來，知來索命，
急念南無阿彌陀佛，怨鬼即站到不前來。愈念的很，怨鬼即去。陳企遂
認真念佛。又活數十年往生西方。尚回來附其孫女身，說他往生事。家
人謂汝在家，未畫像。肯現像，當畫以供養，便現西方之像。民十九年，
蘇州一後生，年廿四，名郭振聲。在蘇州景德路，開合法紙店。陪其本
家一老人，來報國寺皈依。<le>光</le>輿彼說，現在是一個患難世道，當常念佛
及念觀音聖號。彼廿四歲大胖子，那肯聽受。次年臘月往上海，戰事起，
不能迴甦，過年還打，不知何時纔結束。火車路已斷，坐小火輪繞嘉興
迴甦。來去均有強盜搶，彼遂常念觀音聖號，但默念不出聲。夜間強盜
來，彼在下艙。下艙有許多窮人，強盜上艙搜刮完，到下艙，窮人的錢
通搜去。其人大胖子，穿的皮袍子，強盜並不問他。一船人通搶光，唯
他一個不問。乃佛光加被，強盜不看見耳。湖南一女人生產，怨鬼附體，
為狂大笑。咬自己手上肉幾口還笑。其公婆看見，沒辦法，遂大聲念南
<pb n="237"/>
無觀世音菩薩。其人遂若呆不笑，而兒子生矣。蓋志誠念觀音，怨鬼遂
去。汝妻不知，現在不定何時，就有天大的禍。倘曉得預先防禍的道理，
打著令他勿念，他也要偷著默念，何用你勸。由其是糊塗無知識，故不
知完全在禍患裡住著，反以為安樂。至大禍臨身，無法可免時，恐怕如
一聲霹歷，掩耳也來不及了。此之謂癡人可憐憫，而不能救之懵懂蟲。
冤枉做一輩子人，可不哀哉。可不哀哉。你將我字教他看。若不識字，
替他講說，或即可發心。否則任他向阿鼻地獄裡，常享受閻羅大王的鐵
床，銅柱，劍樹，刀山，鑊湯，爐炭的上妙供養。其為樂也，樂無以加。
試問他願享受此好供養，及願受此樂否。彼若願，也算是一個好漢子。
恐怕他聽也不願聽了。不聽做這個好漢子，要做沒用的念佛老太婆了。
汝行醫，切不可學今之頭痛醫頭，腳痛醫腳之庸醫。無論男女，均令彼
斷房事。直至大復原後，尚須過月餘，方可一行。否則縱令不死，也成
殘廢無用之人。除閨女寡婦不可說，餘俱為說，切勿以為礙口。求子者，
須令斷房事半年，以培足先天。待婦天癸淨後，其夜天氣清明，日吉無
凶，一行即可受孕。從此永斷房事，生子決定體格強健，心識聰敏，性
情賢善。又令夫婦常念觀音聖號，決定可得福德智慧華國宜家之兒女。
今之醫生，只知醫病，病之大忌，就是房事，概不肯說。不知由此死了
多少青年男女，此雖不是醫生醫死，然不為說病忌而死，亦不能不負誤
人性命之罪。若無論什麼病，均令斷房事，則是與人強健長壽安樂，其
功德大矣。再勸人吃素念佛念觀音，尚能令人了生脫死超凡入聖，則是
藝也而進乎道矣。校彼只醫病者，功德更大多多矣。女人臨產念觀音，
決定不會難產。一函遍復中已說。女子從小當學慈善，不生氣，後來好
處說不能盡。若愛生氣，後來苦處亦說不盡。若喂兒奶，生大氣，其子
必死。小氣其子必病。此從古名醫神醫所未發明者。女人性情柔和，家
道也會和。子孫相觀而善，其利無窮。藥方中治瘧疾方，雖數年十餘年
不愈者，亦一治即愈。去年一弟子，為常州十四年之久瘧治好，十四年
不知經多少醫生醫過。戒煙方治肝氣胃氣疼，雖數十年者，亦一治即愈。
<le>光</le>目不敢在雪白紙上寫，故書於此。瘋狗咬方，多貴藥，藥店均以假藥
代。大錢買假藥，反致誤人性命。此方極便宜，但有地鰲蟲。要病家為
此蟲念佛超度生西，則兩得其益矣。<le>光</le>老矣，以後切勿來信，以無目力
<pb n="238"/>
精神應酬也。

<h2>復典蘊居士書</h2>
昨接汝父書，言去年<le>光</le>寄彼書二包，汝看之甚歡喜，亦欲與汝妻同
皈依。去年所寄之書過細看，不但修持淨業，得知法則。即持身涉世，
事親教子，均有法則。現在殺劫彌漫，人民塗炭，究其根源，仍是自作
自受。何以故，世人貪口腹，以水陸空行之物，殺而圖悅口腹。殺業結
久且大，則成殺劫。已過之業，只可志誠念南無阿彌陀佛，超度多生多
劫所殺食之生命。從今戒殺吃素，以止殺業，且大衛生。汝父不知吃淨
素否。汝宜承順父志吃素。即汝父尚未長素，當勸長素。既不吃肉，則
一日少殺若干生。何樂如之。即兒女亦當令吃素，此是真愛。看毒乳殺
兒之廣告，知食肉之害，於現生衛生，有大妨礙。何況來生後世，仍以
身命相還乎。現在之時局，不知又作何變。當於念佛之外，兼念南無觀
世音菩薩，以為預防。果真志誠，定有感應。當以我話與一切人說，功
德無量。去年所寄，書名忘之。今為汝寄童蒙須知一本，此書前有教兒
女髮隱人字發隱。後有勸念觀音文，毒乳殺兒之廣告。此吾國從古神醫
名醫，均未發明者，當與一切人說之。有財力，則廣為印送，以期舉世
咸知。今為汝夫妻各取法名。為汝取慧蘊。蘊者，心之所存也。心之所
存者，皆與智慧相合，則是賢人善人也。汝妻法名慧存。存，即蘊也。
念念與智慧合，則必能相夫教子，母儀閨閫，師範女流，何榮如之。<le>光</le>
老矣，年已七十八，旦夕將死。人之將死，其言也善。願汝夫妻依我所
說，則是真佛弟子。以後勿再來信，以無目力精神答復故也。

<h2>復李慧基居士書</h2>
慧敏宿有慧根，故能一念即得相應。須知學佛之人，當盡己分。必
須孝順父母公婆，勸其吃素念佛，求生西方。至於兄弟姊妹夫妻妯娌兒
女僕使，均宜以此相勸。能如是者，方為真佛弟子。法名乃是空名。如
上所說，乃為實德。務須實行真為生死，發菩提心，以深信願，念佛求
生。及與敦倫儘分，閑邪存誠，諸惡莫作，眾善奉行。自行如是，化他
亦然。此即俗修真之一大規範也。祈與彼說之。<le>光</le>老矣，不得常來信，
<pb n="239"/>
介紹人歸依，以無目力精神應酬也。

<h2>復鄧慧周居士書</h2>
現在人心叵測，事事均可作偽。<le>光</le>於皈依及說五戒，皆不登簿，無
從查考。況年老神衰，隨過隨忘。金沙之二人，不知是否真假。雙墩十
人，一時受戒，此從來未曾有過。若是同在一次，則恐不實。若非十人
同時受戒，難定其真假。人心難測，當從此非知底細之人，及無熟識介
紹人者，概不為彼說戒。至於通知各林長，亦頗費神。當求韋馱菩薩示
警於作偽者，俾改過遷善，究為妥貼。所要之書，已令為寄。<le>光</le>老矣，
凡有皈依受戒者，皆令就當地師僧處受，以無目力精神應酬故也。

<h2>復某居士書</h2>
人生世間，數十年光陰，瞬息即過。若或虛度，則欲再得此光陰，
決無可得之時。人之成敗，全在幼時。幼時若已空過，若至二十歲時，
已經失其機會。汝父母俱以餘為師。餘於汝，頗存希望成一真正淳善之
器，以慰汝父母愛汝之心。汝宜立大志向，學做好人。切不可隨順惡少，
胡作非為。凡行一事，說一話，必須要於己於人有益。汝現在已成人娶
妻矣。不一二年即為人父矣。汝若無真正志向，則將來汝之兒女，便學
汝之隨順庸流，無所成就矣。父母者，兒女之模範也。譬如鑄器，模範
不好，決不能令所鑄之器好。人雖至愚，決無不願兒女好者。不知兒女
之好否，當在自己心行中求。況汝生於富貴，了未受過艱苦。須知汝之
安樂，過上二十年，乃汝父之力之所加被耳。倘汝不立志，汝父在則猶
可依靠。然已六十多矣，斷不能照應汝一生。此時不立志，汝父若一去
世，汝一事不能為。將有傾家破產，不免飢寒之懮。到此縱能知悔，已
經來不及了。汝宜每日將太上感應篇，文昌陰騭文，關帝覺世真經，日
讀三五遍，至少須一遍。亦令汝妻日日讀之，自可知為人之道理。既知
為人之道理，則便可繼汝父之家風。凡一切人皆欽仰汝，以為汝父素好
善，故有此令郎。此其榮為何如也。光宗耀祖，成家立業，只在能立志
學好而已。豈有甚麼難行難做處。祈詳審思之。<little>（民十八十一月十六日）</little>

<pb n="240"/>
<h2>復王尊蓮居士書</h2>
接手書，知居士之學，是為己之學。非徒欲做一虛張聲勢之大通家
而已。不勝欣慰。淨土經典甚多，鈔中多皆具錄。如觀經善導疏，<little>（現
南京觀音庵新刻、頗比前楊仁山刻者的確多、）</little>無量壽經疏，普賢行願
品疏抄擷，<little>（此范古農所擷、）</little>阿彌陀經，無量壽經，觀無量壽佛經，普
賢行願品，為淨土四經。往生論註，此須請北京新刻者。一則錯訛少，
二則眉目清，此書好極。彌陀疏鈔，雖復廣大精微，但以文繁義廣，反
令初機難以得益。而彌陀要解，實為千古第一妙解，乃古今絕無而僅有
者。切勿以等閒視之，則幸甚。大冥之書，尚有千餘部，擬欲盡寄關中，
以滿彼法施之願，了我報地恩之愚誠耳。學道之要，在於對治習氣。每
有學問愈深，習氣愈盛者，此乃以學道作學藝耳。故其所學愈多，畔道
愈甚。此吾國儒釋俱衰之本源也。居士果能不以時派是趨，則吾鄉之大
幸也。

<h2>復鄭子平居士書</h2>
昨接十一月初一之信，不勝痛傷。現今各處皆有兵災，籌賑甚難。
<le>光</le>已將一弟子印文鈔<little>（二千）</little>及法雲寺大殿之款，<little>
（一千）</little>共撥三千元。
或有同志相助若干，亦未可料。已祈上海大慈善家王一亭居士打聽道路，
若通即為匯寄於汝。又祈彼為設法，或多或少，當定有之。<le>光</le>亦不敢遍
向人勸捐，以現今災區到處皆是。而且種種善舉，通皆求<le>光</le>。<le>光</le>
若常為
人勸，不但<le>光</le>不能做人。且人將<le>光</le>視為畏途，而不敢一見<le>光</le>
面也。此三
千元，已是剜肉補瘡，竭盡無餘之辦法。嗣後無論如何，切勿再求<le>光</le>辦。
如再辦，則只一空信了之。王一亭及真達和尚處，皆錄汝之信稿，彼等
當有所助。楊叔吉在南京開一醫院，亦是慘淡經營。當與王幼農寄信去
問，彼知叔吉住址。今人多不知因果，光緒二年，吾鄉凡出頭散賑之人
家，無不滅絕及遭大禍者。以拿救命之錢糧，自己受用，坐視飢民餓死。
縱令散施，皆作大弊，用遮面孔。此等人，天地間豈能容其生存乎。以
故盡皆死亡滅絕也。聞上次陝西旱災，在上海籌去一二十萬，彼當權者
悉自發財。以開汽車路，用遮面孔。此種心行，比虎豹豺狼尚惡萬倍。
只知現利，不懼後禍，誠可憐憫。汝且莫作此負心事。若從中自取其利，
<pb n="241"/>
則不但自己直下墜落惡道。且將累及令慈及先亡祖妣等，皆墜惡道。汝
之妻子兄弟，皆當死亡墜落矣。歷觀古今放賑，凡有侵蝕，決無善報。
凡能盡心盡力者，子孫決定發達。汝我不曾一面，因陝民之苦，<le>光</le>以萬
不能移用之錢，移之於賑。汝宜由此以培德，切莫因此而作弊。若一作
弊，人雖不知，天地鬼神豈能瞞哄。以自己心一動，天地鬼神通通了知。
欲天地鬼神不知，除非自己不生此心。倘一生心，或善或惡，無有不明
若觀火者。<le>光</le>愛護汝，故作此說。倘能實行，何幸如之。如或作弊，後
悔無及。

<h2>復朱石僧居士書一</h2>
尹王氏素不吃素念佛，一聞淨土法門，便能認真修持。而且改所有
田莊為慈雲蓮社，俾有志修持女眾，同得依止修持，實為難得。若非宿
有善根，何能如此，誠所謂九品蓮華也。然彼恐未熟聞淨土法門，固宜
令其生真信心，發切願心，決定求於臨命終時，蒙佛接引，往生西方。
切不可帶外道煉丹運氣之工夫，以求長生。並冀為大羅神仙等。則便可
不虛此生，不虛此遇矣。今為彼取法名為慧導。謂以智慧導引同倫，同
生西方。又須令念佛者，各各盡己之分。如父慈子孝，兄友弟恭，夫和
婦順，主仁僕忠。存好心，說好話，行好事。諸惡莫作，眾善奉行。以
此自行，復以此化他。則無知之人，不敢妄生譏毀。倘不能盡己之分，
縱有修持，亦難與佛相應。而且招彼無知者，妄謂佛法無益於倫常世道
也。歷觀古來大忠大孝，深仁厚德者，多皆由學佛得力而來。是以觀經
三種淨業正因，第一即是孝養父母，奉事師長，<little>（師長即有德之人）</little>慈
心不殺，修十善業。能孝能弟能慈，能令身三<little>（身三業殺盜淫）</little>口四<little>（口
四業妄言綺語兩舌惡口）</little>意三<little>（意三業貪瞋癡）</little>通皆是善。如是之人，
乃為國家社會之寶。令彼見者聞者相觀而善。所謂以言教者訟，以身教
者從，世間事事，皆須以身為本。況且現在邪說異見，無奇不有。吾人
學佛，若不認真從倫常居心動念處講究。則自己工夫亦難得益。他人見
聞，或生閒議，是以須要從倫常上講究。從起心動念處體察。則本立而
道生。世人見聞，不知不覺相隨而學。譬如風行草偃，水到渠成矣。其
餘所宜與之說者，備在馬俊卿函中，均當與彼說之。然介紹人皈依，實
<pb n="242"/>
為最好之事。若心無正信者。切勿濫為介紹。恐彼後來退墮造業，反為
不美。人心不同有如是。凡遇有宿根者，因宜引導。無善心者，不可妄
引。以免反為法門辱也。

<h2>復朱石僧居士書二</h2>
凡皈依佛法之人，無論男女，必須敦倫儘分，閑邪存誠。諸惡莫作，
眾善奉行。戒殺護生，愛惜物命。信願念佛，求生西方。切不可用外道
煉丹運氣之工夫，以求長生，及生天為大羅神仙等。決定發願，求臨命
終時，蒙佛接引，往生西方。若信願真切，人人皆可往生。若得往生，
則超凡入聖，了生脫死矣。然欲往生，必須恪盡己分。如父慈子孝，兄
友弟恭，夫和婦順，主仁僕忠，按自己之職分，儘自己之義務。又當以
此法門，勸其家庭父母兄弟姊妹妻子，並及朋友親戚鄉黨鄰里。俾一切
人皆知此法，皆修此法。則勸人之功，自己所得利益，更為深大矣。女
人家以相夫教子為天職。相，助也。助成夫德，善教兒女。令其皆為賢
人善人，此女人家之職分也。今之女人，每每嬌慣兒女，不以做人之道
理，及因果報應相誨，故兒女多難成器。所以瞎搗亂之大聰明人，與胡
作非為之匪類，遍滿世間。弄得國不成國，民不成民。其根本皆由其父
母，不知盡父母教訓兒女之職分所致，故使亂無已時。若人人善教兒女，
世道自然太平矣。餘看嘉言錄等，此為必備書。又念佛功德，能消一切
惡業。凡遇刀兵水火瘟疫蟲蝗旱潦等災，若能至誠念佛念觀世音菩薩，
必能逢凶化吉。女人臨產生不下，肯至誠念觀世音菩薩，決定即刻安然
而生。平常肯念，更為有大利益。切不可謂裸露不淨，念之恐得罪。須
知菩薩，以救苦為心，此時乃性命相關，出於無奈。非能恭敬潔淨，而
不肯致其恭敬潔淨之事也。不但產婦要出聲朗念，在旁照應者，也幫他
念。縱難產將要死，均可即時安然而生。此話當與一切人說之。即是預
救人之患難，及預救人之性命，功德甚大。

<h2>復費範九居士書</h2>
手書備悉。序文湊起八百零六字。而語句拙樸，大通家不無訾議。
如可用，祈請善書者恭楷寫之。圈點亦宜照用，以免文字淺者，念不成
<pb n="243"/>
句。句既不明，義何能了。以故無論何種文字，均須點句。<le>光</le>一向與人
書，即大通家也為點句。以不願人稍於我之蕪語用心也。序中通未抬頭。
通抬則太繁，不抬亦可。若欲抬，當於名家所畫之觀世音聖像一抬即已。
<little>（民廿七九月初四）</little>

<h2>復陳薪儒居士書</h2>
手書備悉。四十八願中，十念稱名，即得往生，唯除五逆，誹謗正
法。此約平時說。以五逆罪大，謗法不信，此種罪障，豈悠悠泛泛之修
持所能滅乎。觀經五逆十惡，將欲命終，地獄相現，有善知識<little>（此不論
僧俗男女、但能教彼念佛者、即名善知識、）</little>教以念佛，或止十聲，或
不及十聲，直下命終，亦得仗佛慈力，帶業往生。此之十念，比平常之
十念，其猛切有天淵相殊之勢，故得往生也。以地獄極苦所逼，其一聞
佛名，乃以全副精神為之稱念。除此念外，絕無他念。雖非親證一心不
亂，然其心畢竟了無異念。當此之時，絕無有三心二意，疑信相參之心
相，故不言及謗法。即平素謗法之人，亦必如墮水火以求救援，何暇生
疑起謗耶。往生論謂謗法者，決定不生。以既謗正法，自無正信，何能
往生。此極勸人生正信耳。若先曾謗法，後知改悔，則得往生。譬如病
愈，即是好人。歸降，即是順民也。若謂謗法之人，後縱改悔，亦不得
往生，便完全失卻修持準繩。與儒教尚不合，況佛以一切眾生同具佛性，
皆當成佛乎。書云：「惟聖罔念作狂，惟狂克念作聖。是知儒佛皆以改過
遷善，以期希聖希賢，斷惑證真為事也。世人不善會其意。徒執其文，
自生障礙。可不哀哉。<le>光</le>一介庸僧，了無長處。見之何益，不見何損。
若欲見者，又有何難。大約七月半後，必到太平寺，有二三月之擔閣。
待其印書事了，即滅蹤長隱，永與一切人不相往還矣。汝欲歸依，今為
取一法名名為慧新。謂本有智慧，原是自己故物。但由惑業障蔽，不得
受用。今以念佛之力，消除惑業，令其復得彰顯。雖是舊物，不異新得。
故名慧新。又祈以此念佛法門，化度一切。俾彼咸皆自新其德，則幸甚。
其修持之要，在敦倫儘分，閑邪存誠，諸惡莫作，眾善奉行。餘詳文鈔
嘉言錄，祈檢閱之，此不備書。

<pb n="244"/>
<h2>復康寄遙居士書一</h2>
接手書，知安抵滬寓，一切如常，欣慰之至。世局不靖，且勿啟行。
須待太平，方可動身。倘一不慎，悔將何及。固勿以日月定，宜相時而
動耳。今之世道，乃患難世道。雖曰念佛能滅宿業，然鬚生大慚愧，生
大怖畏。轉眾生之損人利己心，行菩薩之普利眾生行。則若宿業若現業，
皆被此大菩提心中之佛號光明，為之消滅淨盡也。若前生及昔日曾作大
業。今雖止惡，未能力修眾善。及但泛泛然念佛。則功過不相敵，固難
免或罹惡報耳。非念佛之功虛棄也。以未發菩提心，特以惡業廣大，不
能相掩耳。倘能發大菩提心，則如杲日當空，霜露立消。世人多有作惡
半生，後乃改悔。因未能全無惡報，遂謂佛法不靈，修持無益。居士既
不以<le>光</le>為外人，<le>光</le>固不得不與居士略陳所以。以期出迷途而登覺
岸耳。
念佛法門，以信願行三法為宗。以菩提心為根本。以是心作佛，是心是
佛，為因該果海，果徹因源之實義。以都攝六根，淨念相繼，為下手最
切要之工夫。由是而行，再能以四弘誓願，常不離心。則心與佛合，心
與道合。現生即入聖流，臨終直登上品，庶可不負此生矣。志常須常與
彼講說，令其狹劣女習，化作菩提正智，則功德大矣。修淨業人，必須
普勸世人同修淨業。刑於寡妻，至於兄弟，以御於家邦，固與王化無二
也。

<h2>復康寄遙居士書二</h2>
接手書，備悉。秦地苦寒，淨業居，只好作素飯舖，稍考究點。若
照南方功德林之辦法，則必至虧本。此中既名淨業居，當將淨業功德利
益，修持法則，請善書者用時行正楷體書之，懸於各壁，以作觀感興起。
此不可辦以講演，恐來人多，無地步可容，可勿依行。行則反成障礙，
於生意亦有礙。寂園蓮社，必須清淨香潔。主人必須恭敬至誠。不可傲
慢於人，亦不可有德色於人之氣象。凡來者，悉溫恭謙遜以待之。<little>（按
現各處佛會之規模稍大者、每犯傲慢於人惡習、讀此應痛戒、固宜不分
貴賤、普令同沾些法味、植些善根也）</little>至於未念佛，及念佛畢，概不得
談家常。有可談敘之要義，則談之。否則各歸原所。年紀太輕者，只可
在自己家裡念。若常來，路近尚可，路遠或恐有意外之處，不可不慎。
<pb n="245"/>
此不過為地方作一提倡而已。仍須以專意在家念佛為事。汝既提倡蓮社，
家中大小，當悉斷除葷酒。倘仍照時人一樣，則便失於提倡之體格矣。
淨業居簡章，文理俱好。而葷字訛作暈<little>（音運）</little>字，實為失格。祈令改
正。葷，正指蔥韭薤蒜之物，故從草。梵網經明五辛大蒜蔥，<little>（即韭）</little>
慈蔥，<little>（即蔥）</little>蘭蔥，<little>（即小蒜、薤即是此、）</little>葷物，此方
只有四種。西
域加興渠，故名五辛。亦名五葷。有外道以芫荽為葷者，又有以紅蘿葡
為葷者，皆屬妄作。此五葷，本是菜類，以其臭穢，故不許食。食之誦
經念佛，皆無大利益。況肉乃眾生身分，活活殺死，以圖口頭滋味。世
人習慣，不以為怪。想一想真無理之極，可畏哉。<le>光</le>之回期。不能預定，
何須要人接。只一空人，接反成障。千萬勿來，來則不回去矣。

<h2>復康寄遙居士書三</h2>
接手書並經塔銘等，不勝欣慰。自述一篇，頗誠懇發露。但所說者，
務必見之於行，方為實義。否則便是妄語，自瞞瞞人矣。令慈之塔，不
知作何儀式。按佛制，輪王方修塔，無級。出家證初二三四果，各以所
證之果，分級多少。若是凡夫，不應修塔。近世僧各修塔。但作表式，
不起層級，尚有可原。在家絕未聞修塔者。楊仁山諸弟子為其修塔，其
儀式幾同佛塔，不足為法。但彼有流通弘揚佛法之益，故諸弟子尊之過
甚耳。令慈雖一生清修，臨終正念往生，其所證未可知。在此方決不能
以聖人冒擬之。擬則謂之以凡濫聖。若往生後所證，不能引於此方生前。
故在此生彼，各按各處分位，方為不違佛制。然已修好，只可任之以傳。
但不得以此為是，令凡有心者，皆襲而效之。此<le>光</le>之不容不說明也。八
大人覺經，寫得甚好，令人看之生歡喜心。九月二十六，<le>光</le>下山，月盡
到上海，意謂汝與家眷通回家去，以故絕未過問。至臘月初五，李級仁
來，方知未曾全回。<le>光</le>回陝事，實為不易。以陝地撩亂，又兼寒冷。若
將衣物通丟了，到秦則置不起。若帶上，則東西累堆，實屬兩難。以故
<le>光</le>絕無回秦之心。況現在普陀修山誌，雖非<le>光</le>自主，然<le>光</le>
固不能置之度
外。又大士本跡一門，<le>光</le>托江西友人已修有八九個月，此事萬萬不能假
手於人。須彼修好，<le>光</le>閱過，然後或合於山誌中，或別行，皆須<le>光</le>
自料
理耳。汝既知一切眾生，皆是過去父母，未來諸佛，家中悉是本支眷屬，
<pb n="246"/>
固當永斷葷腥，方為實行。世之儒者，被習所錮，視吃肉為理之所宜，
絕不念及彼被殺時之痛苦。況論過去與未來乎。哀哉。此身不向今生度，
更向何生度此身。改度為修，頗不合宜。現在天開泰運，人慶豐年，緬
想獻歲以來，諸緣如意，起居納福。志常與兒女輩，通皆吉祥安樂，不
勝欣慰。書此順侯禪安，兼賀新禧。並侯闔潭均安。若無要事，不必來
山。<le>光</le>恐三四月去杭州，順便可一會耳。

<h2>復康寄遙居士書四</h2>
遊藝一事，損多益少。永免此科，為最得體。前日安徽寄來教育季
報，亦有此議。今寄來此書頗好。吾國人只知學外國法，不計利害，往
往只得其弊。法豈可以己意立乎。必准之往聖，及與人情，兩不相違，
方可無弊。近來人做大事者，多少年，率以立異學外為是。觀堯舜周孔
皆不足法。未得志則是狂妄梗化之民。已得志則成誤國害民之士。故致
天災人禍，相繼而興。國運危岌，民不聊生也。所貴學佛者，要對治習
氣，改過遷善。若無事儘管學佛，有事時便置學佛於度外。則便成空名，
毫無實益矣。大冥四月間來信，言欲夏間奉母南遊，<le>光</le>力止之。彼云秋
初當至上海，究未曾來。因果報應，儒家經史中多極。惜儒者不以生死
為念，故見如未見。魏梅蓀避難上海，念民生之苦，由於將吏。因錄迪
吉錄三十六條，將吏不好殺好殺之果報，急欲刊行以告<le>光</le>。<le>光</le>謂
現禍已
成，無從救藥。欲消來禍，宜廣編輯二十二史中因果報應事，以遍佈全
國，則其利大矣。因將二十二史感應錄寄彼。彼遂依<le>光</le>所說，極力搜輯。
<le>光</le>令多倩書手，至少以一年為限。此錄一成，刊印數萬部，或可為未來
作太平之基。文鈔當令先寄汝與王尊蓮，各數十包，當隨緣分送，以為
大冥法施。往生咒句，龍舒依藏作句，前人謂藏本離破，其句固不可依，
當照流通本念為是耳。阿彌陀佛，不可作信底用。前三年范古農以弘一
師篆文鉤印，<le>光</le>知之，力言其褻瀆，古農因玆停印。宜將最警策人之言
句印之，則有益無過矣。若印佛號在上亂寫，於理不當。六年應德閎與
<le>光</le>書，箋上集晉帖字，至彌勒二字，便畫一彌勒，<le>光</le>立斥其非。
今人好
異，若不知檢點，將濫無範圍矣。尤惜陰之子化一，極信心，有行持，
而以阿彌陀佛，畫作種種形式。惜陰已估價，將刊板。化三來山見<le>光</le>，
<pb n="247"/>
<le>光</le>極斥其過遂止。祈為詳察。

<h2>復康寄遙居士書五</h2>
接手書，備悉。楊叔吉來，知秦民之苦，將與地獄相去不遠。當此劫濁
亂時，固宜提倡因果報應，及與淨土法門，方有實益。彼好高務勝者，
恐一提倡，便隳其聲價。以故寧可令人不會，決不肯屈我門風。試問彼
於調養身命之外物，能固執一法，不求變通否乎。夏葛而冬裘，渴飲而
飢食。彼於一日之中，尚必取其合宜。其於弘法，則其智反不如養身之
得計。謂其真欲利人可乎。文鈔送於有信心通文理者，即已。何必列一
表，以寄來，豈非無事生事。鄭子平有信心，何不拜現在弘法之大法師，
而欲以<le>光</le>為師，亦其見地有未到處。<le>光</le>近來冗事多端，直是力不
能支，
當以少來信為是。彼果相信，但依文鈔行持即已，又何須專函請教。豈
所說者，出於文鈔之外乎。彼肯皈依高人，則莫大之幸。如其固執不回，
祈代為彼取一名即已。不必來信，令彼此俱勞也。

<h2>復徐平軒居士書</h2>
接手書，知令慈握珠一事的確，實為不可思議。其所以須詢問者，
以今人多偽，皆是憑空妄造。<le>光</le>唯願以實傳實，不願說得好聽，以致以
凡濫聖也。三日入殮，方沐浴換衣，極是。以一向皆以二三句鍾為說者，
以不洞事者，不肯等待至久也。果如是，理宜改作三日，方舉哀沐浴更
衣。四十九日方舉哀，於理則無礙，於事則似乎太疏闊矣。不足為訓。
三日舉哀，實為至當之極。江浙大戰四十餘日，百姓流離載道，慘不忍
聞。戰地之人民家舍，生口器具，一無所有。即令逃之外方，得以不死，
亦不能成立家室。每一思及，為之痛心。上海倡辦善後，以故無從提及
他處賑事。前紐元伯謂江西水淹三十餘縣，以捐冊寄<le>光</le>，冀<le>光</le>勸
募。<le>光</le>
只好自捐百元，以盡我心。貴會亦助百元。以<le>光</le>本無蓄積，此尚是支用
大士頌之助印資耳。所願各帶兵之長官，知同室操戈，為自戕手足及與
身命。從茲放下爭競之毒心，發起共和之慈念。則國家幸甚，人民幸甚。
否則鷸蚌相持，漁人得利。欲不同充彼腹，其可得乎。哀哉。祈正課外，
加念觀世音，以為預防之備。
<pb n="248"/>

<h2>復唐大圓居士書一</h2>
接手書，知大願無量，而復能隨緣，頗為得時際之宜。今此國困民
窮，凡欲建立法化，先須張羅建築，則吃力不小。俾彼小人效之以取利，
富家畏之以遠避。若遇一切人，但教以各盡倫常。諸惡莫作，眾善奉行。
戒殺放生，吃素念佛。則泯而無跡。彼此不妨職業，不耗錢財。似乎人
之受化易，而己之擔負輕。而佛法之流行，又易普遍也。汝發露地學校，
露地蓮社之願，固為省事。然又不如隨地隨緣之為方便易行也。上而清
廟明堂，下而水邊林下，得其可語之人，即以此事相勸。文潞公發十萬
人念佛求生西方之願，以結蓮社。吾謂一人以至無量人，俱當以令生西
方，何定限以十萬也。

<h2>復唐大圓居士書二</h2>
前接手書，謂欲歸湘，未知歸期定在何時。現今世道人心，陷溺已
極。而郵傳之便，一日千里。每有無賴小人，若或有人與彼有隙，便妄
造謠言，遍發傳單，及登報紙。只欲壞人名譽。不顧自己折福折壽，及
將來墮落三涂，受諸極苦，為可憐愍耳。彼等既快所欲，其受此傳單閱
此報紙之正人君子，固可備燭其肝肺。而流俗之人，則成一人傳虛，萬
人傳實。不但世間正人之可為極庸劣人。即古之出格聖賢，亦可為極庸
劣人。所以有法華楞嚴起信等，為偽造之說。若不究是非，唯以所聞者
為是，則三教聖賢經典，皆當付之丙丁矣。<le>光</le>生而愚拙，概不預社會諸
事。而以不附和，故妄受彼等誣謗，加以第一魔王之嘉號。而諦閑為第
二。范古農為第三。以馬一浮為破壞佛法之罪魁。其傳單有三數千言，
想亦早已見過矣。<le>光</le>一無門庭。二無眷屬。三不作一事。縱誣語翻天，
固無所得失。而亦藉此消罪業而增善根。不但無所破壞，且令受其資益。
若諦閑古農，當道弘法。不知道理之人，一見此種言論，謂為真實，便
可退其信心，增諸口業，實為可憫之至。是以凡觀傳單報紙，不可一觀
即以為是，而遽即筆之於書。以致展轉傳揚，有損自他也。

<h2>復唐大圓居士書三</h2>
<pb n="249"/>
前日至一友人處，見海潮音五年第四期，汝與大休之書，不禁令人
驚嘆不已。此小人挾仇誣謗之語。而世情澆薄，好暴人惡，遂成一犬吠
空，萬犬吠聲。不意汝亦不察，相為唱和，竟錄於海潮音中。得不令具
眼正人，謂汝之知見，不異流俗，不究是非，但據傳聞以為定據乎。此
既如是，則<le>光</le>與諦公古農，與一浮之誣語，亦當以是為據。上而謂法華
楞嚴起信之為偽者，亦當以是為據。否則韓退之所謂為史者，述人善惡
失實，不有人禍，必有天殃。汝發大菩提心，欲度盡眾生，而謬傳此誣
人之語於海潮音。得毋污海潮音與傷汝之菩提心乎。以汝謬以<le>光</le>為師，
故不禁戒勖。若謂不然，請即絕交。

<h2>復秦銘光居士書</h2>
淨土法門，為佛法中最平常最高深之法門。若非宿具慧根，實難深
生正信。勿道儒者不易生信，即通宗通教之知識，亦每每以宗教之義論
判之，致於此令博地凡夫未斷煩惑，即於現生了生脫死超凡入聖之不思
議法，不但不肯自修，而且不肯教人者，以不知此法乃佛法中之特別法
門。彼以宗教之義為準，故致有此過咎也。使彼最初即知此義，則其利
大矣。聰明人多以明理悟心為志事，而不知念佛，乃明理悟心之捷徑。
念念若能相應，自可明理悟心。即未做到，而仗佛慈力，往生西方，較
彼明理悟心，未斷煩惑，仍復輪迴生死，了無出期者，已天地不足以喻
其否泰。況既往生矣，親炙彌陀聖眾，當即親證無生法忍，豈止明理悟
心而已哉。淨土法門，唯上上根人，與愚夫愚婦能得實益。而通宗通教
之聰明人，多以志大言大，不肯仗佛慈力，而以仗己道力為志事，甘讓
愚夫愚婦早預聖流也。貴邑或有此種見解之人，故為稍說其所以耳。既
欲皈依，今為取法名為契光。梵語阿彌陀，此云無量壽，亦云無量光。
果能一心念佛，即是以果地覺為因地心。若能心心相應，則因該果海，
果徹因源。極平常，極玄妙。若能信受，可謂超格大丈夫。<le>光</le>以宿業，
生即病目，幸猶見天七十多年。今則目極衰昏，拒絕一切筆墨應酬。恐
汝或為他宗倡導所搖奪，故特略說特別通途二義。庶不至弄巧成拙，求
昇反墮耳。當常看淨土五經，則知淨土法門，為十方三世一切諸佛上成
佛道下化眾生之總持法門。其有所未喻者，當常看淨土十要，則群疑冰
<pb n="250"/>
釋，一心月朗矣。文鈔語雖拙樸，於禪淨之所以然，與日用倫常之互相
益，稍有發明，亦可以作自利利他之一助。

<h2>復袁德常居士書一</h2>
欲表彰舍利靈瑞，當函致寧波鄞縣阿育王寺方丈和尚，求賜育王山
志一部，閱之則有頭緒矣。<le>光</le>於光緒二十一年春，往育王拜舍利近三月，
從去至後，日常隨看者即附之看。其色若天台菩提拿紅了的色，數十日
不改。但其大小上下，隨看隨變。忽小忽大，其大若綠豆，小則或減三
分之一之量。至光緒三十一年，因事往育王，又一睹。其大若黑豆，其
色若黑豆上起白霉，緊靠鍾底不動。<le>光</le>以黑色又加白霉，意謂或是年必
死，然亦無吉無凶。此種皆普通人常見之相，並無甚感應奇特之事。錄
而刊之，亦無所益。切不可妄造謠言，以無感應為有感應，則罪過不淺
矣。

<h2>復袁德常居士書二</h2>
前日接汝書，問三尊佛作何分別。釋迦佛作降魔印，即左手放懷中，
手背在下，手面向上，右手搭膝上，手背向上。藥師佛作大三昧印，即
右手掌，放左手掌上，放懷中。彌陀佛作彌陀印，即左手掌，放右手掌
上，放懷中。今匯五十元，祈再買兩張六尺單宣，另畫觀音勢至二像，
作結跏趺坐在蓮花上，<little>（雙跏趺）</little>白毫作Ｏ相。<le>光</le>本欲自出錢
，汝發心
募結，今另畫之，則亦滿<le>光</le>願。所餘二元，作買紙及送像川資。祈慧察。

<h2>復袁德常居士書三</h2>
楊蔭鴻發心護國挽劫，只教人戒殺吃素，不提念佛菩薩一句，可知
於佛法，尚未具足正信。倘真知佛力法力不可思議，當此大劫臨頭，欲
唯以戒殺吃素之願消之，其所見如察秋毫之末，而不見泰山也。<little>（決無
此理）</little>通告社員書菩薩示現四字，萬萬不可用。用之則罪過無量。且令
具眼者，謂<rubynote t="印光"/>與汝均屬狂妄之徒。敢以博地凡夫，妄稱菩薩，此尚無
引人造罪之咎，亦可與爾我消其罪業。無知之人見之，則引以為例，而
一切僧俗，通以菩薩示現為稱。此種大罪過，由爾我而始，則其流弊何
<pb n="251"/>
所底止。宜以墨涂此四字，旁書洞鑒時機。庶於事於理，於自於他，均
無妨礙矣。祈慧察。以後凡有提及<le>光</le>之文字，只直敘其事，不得妄戴高
帽子。在汝意以為榮，不知既不是自己之帽子，妄為戴上。人便指為假
冒，為瞎充，其辱大矣。民九年常州莊蘊寬到普陀法雨寺，作一首詩，
<le>光</le>往彼房與<le>光</le>。<le>光</le>視之，笑
笑，放在他桌子上，不拿去。何以故，以帽
子太高，萬不敢戴故。然世之好名者，尚求人為己做高帽子。<le>光</le>與彼心
相不同，彼以為榮，<le>光</le>以為辱。祈以此語備告同門，至囑至囑。

<h2>復袁德常居士書四</h2>
妙師昨交六元香敬，言汝寄。五人求皈依，法名另紙書之。祈為彼
說，皈依佛法，不可又皈依邪魔外道。當各盡各人職分，要孝順父母公
婆。要助夫成德。要教訓兒女，令其為賢人善人。要吃素。要念佛求生
西方，不可求生天生富貴家。不可念血盆經，破血湖，還受生，寄庫，
此是偽造的。不可學外道煉丹運氣。若仍照無知之人如是行，則西方便
不能生。以一心要做富鬼，或要成仙生天，何能得往生西方之大利益乎。
祈與彼等說之，則利益大矣。童蒙須知未閱過，或恐如小兒語，小學韻
語，內中均有闢佛之語，故不敢作序。但作家庭教育，為天下太平之根
本發隱，或亦有助於童蒙須知之義意也。祈細心排校，圈點亦照排。前
寄書包內，所書人字發隱，後錄蓮池大師佛前對聯，妙無以加，何得又
祈作乎。書此，主極樂六八大願之慈尊，絕限量壽命光明，不離當處。
過娑婆萬兆佛邦之淨土，妙莊嚴樓臺池沼，原是吾鄉。恐書遺失，故為
補書於此。

<h2>復張仁本居士書</h2>
手書併生西記，悉知。如此，決定可以往生。然人於臨終，所最要
緊者，全家眷屬預為助念。若家道豐足，又當請僧俗蓮友助念。念至氣
斷後，仍不一動。照常念至歷三小時後，方可料理揩身換衣等事。如此
助念，決定可以往生。不可常以手探其暖涼。若神識未盡去，一經手觸，
或致發生瞋念，則誤事不小。<le>光</le>說此者，以冀汝母臨終時，不致有所遺
誤也。死後遷化最好。唯所買之缸上，俱有彌勒菩薩像，實為褻瀆。宜
<pb n="252"/>
買蓮華缸，勿買彌勒佛像缸。又當以此對一切信佛人說。汝父既得往生，
當勸汝母亦持長齋。汝與妻子縱不能長齋，亦當少吃。須知多年來兵連
禍結，皆是大家殺生食肉所感。家中永禁殺生，自然一切吉祥。喪中凡
祭神待客，皆不用葷酒。今為汝寄喪祭須知一本，童蒙須知一本，觀音
慈林集一本，祈過細看。以後一舉一動，自可蒙佛菩薩加被，逢凶化吉，
遇難成祥矣。<le>光</le>老矣，目力精神均不給，只此來往之信，皆雙用手眼二
鏡而看而寫。以後切勿來信，亦勿介紹人皈依，以目力不能應酬也。<little>（民
廿七七月初八）</little>

<h2>復王雨夕、王雪夕居士書</h2>
佛法法門無量，無一不以戒為基址，淨土為歸宿者。汝二人既欲皈
依三寶，當須認真持佛淨戒。在家人以五戒為根本。五戒前之殺盜淫妄
四條，乃性戒。無論受戒不受戒，皆不可犯。但未受戒者犯之，則按事
論罪過。受戒者犯之，則於事上論罪之外，又有犯戒一層罪過。酒戒乃
名遮戒，以佛遮止，不許人喝。未受戒者喝，無罪過。若喝而妄為，則
在所為之事上論罪。故雖未受戒，亦不宜喝。若受戒者喝，則止得犯戒
之罪耳。然既發心皈依三寶，固當五戒全持。佛大慈悲，雖有一二三四
隨人意受之例。然此係有勢不能持之事，不可以此自寬。言事不能持者，
如屠兒不能持殺戒，酒保不能持酒戒等。皈依佛法修持淨業之人，必須
敦倫儘分，閑邪存誠，諸惡莫作，眾善奉行，信願念佛，求生西方。以
此自行，復以化他。俾內而父母，兄弟，夫妻，兒女，姊妹，妯娌，男
女僕使，外而鄉黨，鄰里，親戚，朋友，以及一切相識有緣之人，皆以
此為勸。凡欲勸人，必須自己實行其事，則人自依從。世出世間事，無
不以身為本者。所謂以言教者訟，以身教者從。又須知念佛一法，乃佛
一代所說一切諸法中之特別法門。其道理超出一切禪教律密之上。一切
法門欲了生死，必須斷盡煩惑，方有了生死分。若煩惱惑業未斷，任憑
你見地高，工夫深，智慧大，皆不濟事。此各法門，皆仗自力故難。淨
土法門，全仗佛力故易。若有真信切願志誠念佛者，臨終蒙佛接引，往
生西方。既生西方，則煩惱不期斷而自斷。以西方所有境界，皆令人增
長功德智慧，了無令人起貪瞋癡者。故龍樹菩薩稱為易行道。馬鳴菩薩
<pb n="253"/>
稱為最勝方便。然此不但普度凡夫，實則普度一切凡聖。今為汝等寄各
經書，閱之自知。<le>光</le>老矣，目力甚衰，不能詳為開示。此諸書則為普遍
開示，以汝之二十元作書價郵費。除自存外，送通文理有信心能恭敬者。
若漫無恭敬之人，切莫與彼。免得彼褻瀆造罪，反為有損無益也。機械
廠，以製造殺具，如能謝事，或改制別種用器，則為上策。今為汝二人
各取法名。雨夕法名智澤。雪夕法名智淨。以淨土法門，普澤一切，普
淨一切。庶不負此生此遇也。近來念佛之人，多多不識淨土法門之宗旨，
以故不是夾雜禪宗，便是崇尚密宗。舒次范處，祈為說之，不另。<little>（六
月廿六）</little>

<h2>致張增純律師書</h2>
日前王宗一持閣下與彼三兄弟書，知於淨土早有修持。後遂廢弛，
今重複發心，足見宿有善根。至於兢惕所業，謂易造罪。若約世俗知見，
則誠然誠然。若不注重於錢，唯抱伸冤解紛，互相勸導之心，只知以理
定論，不看孔方兄面，則其積功累德，當比他業為易耳。然而財能迷人，
一見孔方兄，不惜喪祖德，折己福，滅子孫，並死後墮落惡道者，萬有
十千。是不可以不時時防孔方兄之誘惑也。汝既發心皈依，今為汝取法
名為慧純。果能純依佛慧，則孔方兄其奈我何。以伸冤解紛之功德，作
念佛往生之助行。則如乘大船行於大海，大張風帆，又遇順風。千里之
程，一朝即至，何幸如之。至於汝言，前念佛七七日，稍有所證，此即
退道心之根本。乃稍有相應及感應，何可認之為證乎。得少為足，隨即
懈廢，初心人每每如是。以後當純一其心，愈有感應，愈覺歉絀，則可
免此病矣。<le>光</le>老矣，不能詳為開示，今為寄淨土十要一部。此書為淨土
法門之最切要者，當息心讀誦。則法門之所以，修持之法則，舉凡自利
利他，自行化他之道，均可悉知矣。淨土聖賢錄一部，佛學救劫編一部，
嘉言錄一本，欲知此大意，嘉言錄最易探討。有此諸書，淨宗大意，炳
然昭著。外附達生編，壽康寶鑒，以防子子孫孫之生育與保身立品也。
一函遍復，為一切人當務之急，依之而行，無往不吉也。<le>光</le>老矣，此後
永不許來信。亦不許介紹人皈依。以精神目力工夫，均不給，已於去冬
乃拒一切。凡來信均以此語拒其再來，以免過煩不支，或致喪明殞命也。
<pb n="254"/>
<little>（正月十九日）</little>

<h2>復<little>（薛英慧、劉一鶴）</little>二居士書</h2>
手書備悉。<le>光</le>乃無知無識之粥飯僧，唯安己愚劣之分。只知修持淨
業，以期仗佛慈力，帶業往生。二位若不欲做大通家，則尚不至因<le>光</le>之
庸劣，而致誤所期。若欲做大通家，則完全適得其反。雖然，大通家談
何容易。即令做到，若不依信願念佛，求生西方，誠恐塵沙劫又塵沙劫，
仍在六道輪迴中矣。良以仗自力了生死，與仗佛力了生死，有日劫相懸
之象。知好歹者，切不可效已了生死行菩薩道者之志願。必須要決定現
生即生西方。待往生後，然後效之，則為有益。未往生即效之，如坯器
未燒，一經生死之雨，便成泥土。世每有好說大話者，以佛菩薩之身分
自任，但成自誤誤人耳。願二位深思之。然學佛之人，必須各盡己分。
所言分者，如父慈，子孝，兄友，弟恭，夫和，婦順，主仁，僕忠等。
人若各盡其分，則天下自當太平。而其中關係最重者，唯父母之職分為
然。使世之為父母者，各各善教其子女。則瞎搗亂與頑劣不法之徒，皆
成賢人善人。何至有互相侵陵劫奪戕殺之事。天下不治，匹夫有責，即
指家庭教育，俾兒女皆為良善而言。此上所說，雖屬普通之話。然推類
而明，固已包括淨盡矣。二位身任軍官，更當嚴以律己，為士卒之模範。
所謂以言教者訟，以身教者從也。世間無一事，不以身為本者。至於對
士卒，當以真誠待之，諄諄告誡。俾彼等各各守除暴安良，保綏百姓之
志。視人猶己，視己同人，毋相欺陵侵奪。視人之婦女，若己之姊妹，
不敢起非分之妄念。必期於不負衛國保民之職，則其軍可不謂之道德軍
仁義軍乎。以道德仁義軍制敵，則所向無敵，必能得勝。故孔子曰，我
戰則克者，此之謂也。近世年有戰事，稍有心存仁慈忠信，並念經念佛
者，多皆在槍林彈雨中，絕不受傷，此其效也。二位既欲皈依，今且隨
順來意，為取法名。如後知其無知無識，不足為師，另拜高人，實所欣
願。薛英慧，法名宗慧。宗者，主也。謂一舉一動，以智慧為主。則無
所往而不善，無所往而不與世間聖人出世間佛菩薩心跡，相契相合也。
劉一鶴，法名宗一。一者，純一無妄之謂。心中常能純乎道德仁義，而
無別種與道德仁義相反之妄念，則可謂真儒真佛弟子。以此率物，固不
<pb n="255"/>
難彼此咸有一德矣。然現今天災人禍，每相襲而來。必須常以信願念佛
及念觀音，自行化他。以期生則消除業障，優入聖賢之域。歿則仗佛慈
力，直登極樂之邦。庶可不虛此生，不虛此遇矣。餘詳文鈔等書，此不
備書。如欲看各書，漢口泰安裡八十六號田申甫處可請。去臘所印戒煙
治瘧等三方甚靈。而瘧疾為夏秋最多之病，此方不費一文，治無不愈，
爰附二張，當廣為人說，亦利人之一端。<le>光</le>已七十有二矣，朝不保夕。
而且衰殘已現，精神不給。但祈按文鈔修持，切勿來信。以力難應酬，
非不願為人說。縱令詳說，何如一部書之具備乎。<little>（四月初五）</little>

<h2>復某居士書</h2>
念佛之人，先要識得淨土法門之所以。然後遍閱經論，皆足以為發
明淨土之義，與切修淨土之行。若不知淨土之所以然，則一經研窮經教，
便以經教之義理為高深，以淨土之義理為淺近。而正助倒置，或將淨土
置之腦後。則只可種未來得度之益，決難現生即了生死，預會於諸上善
人也。念佛不昏即散，是以泛泛悠悠之心了事之現象。若能如墮水火，
遇盜賊，以急求救援之心念，自無此種毛病。宜分做幾期，某時研究，
某時持誦。研究不得逾限。否則研究覺得有滋味，便成天研究。不但有
妨念佛，或恐用心過度，因玆受傷。所謂翻嫌易簡卻求難，弄巧成拙深
可憐也。現今人心壞極，外面行走，縱無有禍，亦甚危險。汝若能知此
意，則念佛之心自切，研教之心自淡。何以故，以在患難中，不暇攖心
於知見之解路也。又宜常以此誡兒女媳婦，令彼各各每日念佛及觀音。
果能全家悉生驚懼，志誠念佛及觀音名，當不至罹禍。否則，欲永無禍，
誠難可必。教兒一事，關係極大。教女比教子更加要緊。以女若賢，在
家則可令兄弟姊妹相觀而善。出嫁則相夫教子有法，俾夫與兒女皆為賢
善。若女子失教，其禍有不可盡言者。

<h2>復郭漢儒居士書</h2>
三尊佛，釋迦施無畏印，右手仰掌在懷，左手俯按左膝。藥師佛，
彌陀佛，手印相似。藥師是大三昧印，右掌在左掌上。彌陀是彌陀印，
左掌在右掌上。佛像折縐，當用熨斗下鋪桌氈，將佛像放桌上。一人兩
<pb n="256"/>
手令伸平，一人執熨斗熨之。床上氈萬不可用。或用長紙鋪幾層亦可。
熨斗用淨火加香。底柄須揩乾淨。不可太熱，太熱則佛像受傷，但熨伸
即已。現在西洋戰事劇烈，若不即結束，則將延於吾國。凡中外各國強
弱不一，其受害固皆同等。非敗者受害，而勝者得利。按實而論，被人
殺者固可憐，專殺人者更可憐。彼止知目前，則勝者似乎得益。若並來
生後世看之，殺人者比被人殺者苦深萬倍。惜世人皆不知也。清涼山誌，
載隋代州趙良相，家資巨萬，生二子，長曰盈，次曰孟，盈強孟弱。其
父將終，分家資為二，孟得其上。父死，盈盡霸孟之家業，但與孟園房
一所，孟傭力自活。未久盈死，生孟家為子，名環。又未久孟死，生盈
家為盈孫，名先。環為盈家之僕，先欲朝五臺，命環隨行。環知其伯霸
產事，思欲殺先，幸得其便。行至五臺僻處，持所匿刀謂先曰，汝祖霸
我家業，令我世窮，我今殺汝以泄憤。先疾走，環追之，入一茅蓬。一
老僧止之曰，此處不可行凶。環曰吾殺怨耳。老僧令坐，各與一杯茶飲
之，遂知前世事。各哭起來，遂在山出家。倘各國皆見前後世事，還肯
專以殺人為強國之要政乎。山門，按義當作三門，乃三解脫門也。一門
而具三義，一空解脫門。二無相解脫門。三無願解脫門。由三解脫門，
直入涅槃寶殿故。由空故無相，由無相故無願也。了知一切諸法，當體
即空。則空有均不可名，故無相。無相則無執空執有之心願也。提倡佛
學，當以敦倫儘分，閑邪存誠，諸惡莫作，眾善奉行為本。能如是，則
於世出世法均不悖。否則尚是名教罪人，何堪學佛，以望了生脫死乎。
諸惡莫作，眾善奉行，此佛戒經中之略戒。文昌陰騭文引用之。惟知陰
騭文有此語，不知其來也遠。末世學佛，所宜注重者，在知因果，與修
淨土。以知因果，則不敢自欺欺人，作傷天害理，損人利己之事。修淨
土，則雖是具縛凡夫，便可仗佛慈力，往生西方。諸餘法門，皆須煩惱
斷盡，方可了生脫死。否則縱令大徹大悟，有大智慧，大辯才，曉得過
去未來，要去就去，要來就來，尚不能了。況具足煩惱者乎。昨接貴地
佛教會航空信，知甘地亢旱，與陝無二，不勝感傷。貴會三七日已滿，
尚未得透雨。魏慧滋以靈巖山僧，皆真實修行者。然災相甚大，只好盡
心力而為之。其得普雨與否，不能逆料。慧滋航空信，亦於午後收到。
即函令靈巖，於十六日請二十僧，念觀音聖號七日，求為各旱區通下普
<pb n="257"/>
雨。二十人按例須二百元，由<le>光</le>代貴會出，不須寄款來。貴會宜普告當
地人民，同念南無觀世音菩薩聖號。不必多作儀式，但以念菩薩功德，
為岳瀆靈聰迴向增長威福。為諸孤魂迴向往生西方，較為有益。即祭神
祇，亦勿用葷腥。事事以誠敬為本，不在儀式之好看也。

<h2>復楊振仁居士書</h2>
古云：「處世當如將軍對敵，作人當如處子守身。將軍一失敵，三軍
俱傾覆。處子一失身，萬事皆瓦裂。宜如何戰兢惕厲，以全吾父母之遺
骸，以保我本具之佛性也。五戒不言吸煙者，以佛世尚未行也。此系明
末時始興起。僧既不修行，則是地獄種子。故下流行為，無不備具。況
大家同吃，彼更有何忌諱乎。汝既知彼為敗類，何又問無此戒乎。彼豈
一切行為，皆不違戒，唯此違戒乎。香煙之害，甚於洋煙。吾國之窮，
此居大半。<le>光</le>已深悉其毒，每勸人勿吸。其中有嗎啡海綠印等毒質。若
少年婦女吸之，則便斷絕生產。此系一皈依弟子名趙月修字恆光，親見
外國女教員戒女學生者。祈廣為人說。則與保全人家嗣續同功。

<h2>復張汝釗居士書</h2>
竺瑞蓮，人極忠厚，有志弘法利人，當受其聘。此之學法，不宜按
學堂章程，當按修持而為教授。最初須令讀四十二章經，佛遺教經，八
大人覺經正文。兼以蕅益大師之注，為之講演。次令讀淨土五經。俾於
淨土一門，備知其所以然。則敢於一切人前勸修淨業，而不被他宗玄妙
高深之教理所搖惑。次則讀梵網經。次則研究淨土十要，兼閱淨土聖賢
錄。聰明者不妨多看淨宗諸書。亦不必特開一國學之名而學文字。佛經
古人註解及與著述，皆文也。當令詳審其語意，賓主問答與其意致。則
終日看經書，即終日習文字也。前月霞法師講華嚴，又請一老儒教國文，
又請一講說文者講字義，<le>光</le>聞之頗不謂然。經非文乎。注非文乎。終日
看經閱注，不足為行文之方法乎。後未及一年，以用度太多而散，遂移
至杭州海潮寺。彼有信令曾學者來學，<le>光</le>因以此意為彼說。汝謂白衣為
比丘尼師，及講解戒律，或有與佛制衝突處。但不自居師位，以作同學，
互相研究，則絕無妨礙。然須敦實行，勿徒以學文字為事。文字是附身
<pb n="258"/>
之用，德行是為人之本。況彼等皆非幼年，倘以竺居士所設國學國文為
主旨，則是普通學堂之章程，非修持學堂之根本。彼於此事不甚明瞭，
當以<le>光</le>言為彼說之，彼必不至不以為然也。以後凡有求作傳記者，當以
誓不為人作傳辭。否則好名而惡實者，日求作傳，以期一死即作高僧。
便成以假為真，令人謂真者亦是假造。則佛法之一敗塗地，皆此種聰明
人之所致也。

<h1>序</h1>
<h2>名山遊訪記序</h2>
人之智識，非學問閱歷莫由開通。而天下名山聖道場地，最足以感
發人希聖希賢之志。其有關於立身修業成德達纔也大矣。故古今負己立
立人自利利他之熱心者，每不以跋涉為勞。以期凡所見境，凡所悟入，
皆資益於吾身心，開發乎智識也。古之週遍遊歷者，有千歲寶掌和尚，
中天竺人，在天竺約五百年，於漢末來此方。歷三國兩晉宋齊梁陳隋，
至唐高宗顯慶二年，一千七十二歲，方始入滅。以故凡南北名山聖道場
地，無不親歷其地而住止焉。至明末時，紫柏尊者，亦復遍歷名山。以
日行三百餘裡，雖無寶掌之壽，其所遊歷，可與寶掌相齊。近世緇素中，
唯高鶴年居士，遊歷最為廣遠。凡四大名山，五嶽終南，天台雁蕩，羅
浮雞足，武當雲居，廬岳黃山。或一至者，或二三至者。凡所經過之土
地人情，與夫古跡勝境及道場寺宇，並高僧名士所有事跡，根據語言問
答，各皆備載。一可以慰不能行腳者，無由得知聖道場地之勝跡。一可
以作初機學人尋師訪友之一大方針。以故民國元年佛學叢報，曾錄之以
餉同志。今者王一亭，許止淨，聶雲臺，狄楚青，簡玉階諸居士，又欲
特作一冊。俾閱者備觀其全。亦未始非入佛海之前導也。

<h2>藥師琉璃光如來本願功德經重刻序</h2>
佛與眾生之心體，至以期共知所以耳。<little>（與？廣文鈔卷三、葯師如
來本願功德經重刻序、完全相同、）</little>此前文，民國十一年壬戌仲夏，為
揚州張瑞曾重刻所作者。經之大義，流通之源委，已略說之。玆有陝西
弟子馬崑山，與蘭州弟子無名，發心流通此經。崑山自捐並友人所助共
<pb n="259"/>
七百圓。無名自捐並友人所助共三百圓。以此千圓匯蘇，祈<le>光</le>代辦。崑
山業西煙於蘭州多年，人極誠篤，不知佛法。四年前由陝西同業李仙濤
之勸導，遂歸依三寶，吃素念佛。前年秋蘭州火藥局爆炸，其日煙業同
行，於明水樓敬神唱戲。仙濤廠中百餘人通去，唯副經理之子一人在廠。
崑山廠中百餘人去盡，此亦不自知其所以然者。去後不久，靠城之火藥
局爆炸。城外幾道街房屋，通皆震塌，傷人無數。仙濤廠中，唯副經理
之子所住房未倒。崑山廠中，唯供佛一座房，巍然獨存，玻璃亦未破裂。
餘皆倒盡。由此因緣，蘭州人士漸生信心。崑山信心益加增長。去年變
兵，迭相騷擾。人民困苦，莫可言宣。因玆發心流通此經。所願讀此經
者，必須主敬存誠，淨手潔案。正身端坐，毋稍怠忽。如對聖容，親聆
圓音。又須敦倫儘分，懲忿窒欲。諸惡莫作，眾善奉行。則其利益，莫
能名焉。設不至誠，及不儘分，則感應微小。非佛慈不普，由自心與佛
不相應故。感應之道，如撞鐘然。叩之大者則大鳴，叩之小者則小鳴。
世每有小感而大應者，乃宿生修持之功德所致也。贊曰
藥師如來琉璃光，誓願洪深不可量。顯令生善集福慶，密使減惡消
禍殃。拔苦必期二死盡，與樂直教萬德彰。法界聖凡同歸命，蒙恩速得
證真常。<little>（民國廿六年丁丑季春）</little>

<h2>廣長舌序</h2>
法無定相，合機則妙。如來以一味法，作種種說。譬如大士珍膳，
若遇成人，則和盤托出，令其飽餐。若遇嬰兒，不能咬嚼，必須代為嚼
碎，含而哺之。庶可資益身心，而速得成立也。苦行居士，以如來普度
眾生之淨土法門，為未發心者，以淺顯之語言，約略說之，冀其頓生信
心。然後研究淨土諸經論著述，實益自得。又復如此淺顯之語，實如來
廣長舌所宣揚。十方諸佛普度眾生，九界眾生圓成佛道之成始成終無上
圓頓大法門也。故以廣長舌為目，祈未發心者閱之，隨即發心。已入門
者，固無須乎此。然嚼食餧嬰之法，固育嬰者之所宜講究者。在己雖無
所用，亦不得不為初機備也。<little>（民國十二年癸亥十月）</little>

<h2>思歸集發刊序</h2>
<pb n="260"/>
淨土法門，其大無外。如天普覆，似地均擎。上之則等覺菩薩，不
能超出其外。下之則逆惡罪人，亦可預入其中。誠可謂三世諸佛之總持
法門，一代時教之特別妙道也。但以法門大而攝機溥。用力少而得效速。
致稍通宗教者，皆藐視之。謂為愚夫愚婦之修持法門。而不知佛力自力
之大小難易，不可以語言文字形容也。以一切法門，依戒定慧力，修到
業盡情空地位，方有了生死分。業盡情空，豈易言哉。斷見感如斷四十
裡流，況思惑乎。縱令見地高深，以煩惑未斷，仍舊輪迴。再一受生，
退者萬有十千，進者億少三四。自力之不足恃，敢矜已智，而不隨順如
來誓願攝受之道乎。修淨土法門者，但具真信切願，志誠懇切，如子憶
母而念。其平素所作所為，不與佛法世誼相悖。則臨命終時蒙佛接引，
往生西方。縱絲毫惑業未斷，帶業往生者。其所得，尚超過業盡情空之
阿羅漢上，以種性不同故。況已斷者又何待言。以佛力不可思議，法力
不可思議，眾生心力不可思議。合此佛法二不可思議之力，俾自心之力，
得以圓顯。<little>（此自力、與不仗佛法力之自力回別）</little>固與專仗自力者，奚
啻恆河沙數之天淵懸殊也。是知此之法門，不可以一切普通法門之道理
論。以是特別法門故也。餘嘗有聯云：「法門廣大，普被三根，因玆九界
同歸，十方共讚。佛願洪深，不遺一物，故得千經併闡，萬論均宣。華
嚴普賢行願品，盡華嚴世界海法身大士，十住，十行，十迴向，十地，
等覺，四十一位，均一致進行。依普賢菩薩教，以十大願王功德，求生
西方，以期圓滿佛果。彼矜己智而藐淨土者，為超過此諸菩薩之上，為
是喪心病狂，求昇反墜，弄巧成拙也。宏揚淨土經書，多難勝數。如岑
大師錄其佛菩薩祖師及近世各學人言論，<little>（近世知識稱為學人者以前有
佛菩薩祖師故切勿疑訝）</little>名思歸集。祈<le>光</le>作序。<le>光</le>
少不努力，老無所能。
但將五十九年所信之義書之，以塞其責。聊表普願同倫，同生西方之愚
誠。至於大智慧人之譏誚唾罵，所不計也。奚為之歌曰，應當發願願往
生，客路溪山任彼戀。自是不歸歸便得，故鄉風月有誰爭。思歸諸君，
祈各注意。<little>（民國二十八年己卯冬至前三日）</little>

<h2>敬書華嚴大經以盡孝思序</h2>
大方廣佛華嚴經者，乃如來初成正覺，稱法界性，與一切破無明證
<pb n="261"/>
法性之四十一位法身大士，說如來自己所證，及一切眾生性本自具之菩
提覺道也。以故華嚴一經，王於三藏。而一切諸經，皆從此經流出。彼
凡夫二乘，雖同在菩提場中，畢竟不見不聞，以非彼境界故也。雖則凡
夫二乘不見不聞，實為普度人天六道眾生之根本法輪。何以故，一切法
門，皆仗自力斷惑證真，方了生死。念佛法門，但具信願，持佛名號，
即可仗佛慈力，帶業往生。斷感證真，末世眾生，頗不易到。捨此念佛
一門，則芸芸眾生，出苦無期矣。此經於入法界品，善財以十信滿心，
受文殊教，遍參知識。最初於德雲座下，即聞念佛法門。及至末後至普
賢所，普賢以威神加被，俾善財所證，與普賢等，與諸佛等，是名等覺
菩薩。普賢乃為稱贊如來勝妙功德，令生欣樂。隨即令其發十大願王，
迴向往生西方極樂世界，以期圓滿佛果。並勸華嚴海眾一切法身大士。
夫華藏海眾，皆十住，十行，十迴向，十地，等覺等諸大菩薩，尚須回
向往生西方，方可以親證即心本具之菩提覺道。況其下焉者乎。而觀經
下品下生五逆十惡，臨終地獄相現，有善知識教以念佛，或念十聲，或
止數聲，亦可往生西方，得預末品。若非華嚴所說一生成佛之法，未後
歸宗，歸於住生西方。彼世之禪教諸知識，能不以念佛法門為權小方便
非究竟道乎。而一切眾生，皆具如來智慧。但以妄想執著，不能證得。
若離妄想，則一切智，無師智，即得現前。由聞此義故，一切凡夫，當
不至高推聖境，自處凡愚也。是知此經，乃十方三世一切諸佛，上成佛
道，下化眾生，成始成終之究竟法門。無論何種根性，皆當依之修習。
而其最切要者，唯在念佛一門。良由全性成修，故上上根不能踚其閫。
全事即理，故下下根亦可臻其域。此經乃一大藏教之本源，一切法門之
歸宿也。蘇州尤養和居士，雖出富貴之家，絕無紈？習氣。而且篤信佛
法，恪盡孝道。其母唯恐或為習俗所移，故於彌留之際，囑其敬書華嚴，
以期熏染成種，永為道本。兼以上報四恩，下資三有，其母可謂善用其
慈者。彼遂於喪期中，日為繕寫，以冀增高慈母之蓮品，消除自己之惡
業。設非宿有善根，何能如是也耶。今則經已告竣，爰托方外友文濤大
師，祈<le>光</le>發揮經義。以冀後之覽者，咸生正信。竊以華嚴經義，雖用大
海為墨，盡未來際，宣揚一句一字之義，尚不能盡。況<le>光</le>之膚淺無知，
何能贊揚一二乎哉。然亦不宜孤彼來意。且就其綱要，與其利益，略書
<pb n="262"/>
大意以遺之。倘能依之而修，則究竟成佛，尚可必得。況其他文義乎。
<little>（民國十七年戊辰六月朔旦）</little>

<h2>大方廣佛華嚴經普賢行願品流通序</h2>
如來一代所說諸法，舉其大宗，其名有五。曰律，曰教，曰禪，曰
密，曰淨。此五宗者，悉皆顯示佛之身口意三業，戒定慧三學，與夫一
切三昧萬德。固無可軒輊抑揚，揀擇取捨者。然在學者修習，當詳審與
自己根性相契之法而修。一門深入，校為省力。而此五宗，無不以律為
根本。淨為歸宿。此在佛世已然，況今末法時代乎。以淨土法門，徹上
徹下，三根普被，凡聖同歸。上之則等覺菩薩，不能超出其外。下之則
五逆罪人，亦可預入其中。良由一切法門，皆仗自力。非到業盡情空，
不能了生脫死。淨土法門，兼仗佛力。若具真信切願，即可帶業往生。
二法相校，其難易奚啻天淵懸殊。溯此法之緣起，實在華嚴一經。以未
詳示彌陀因行果德，淨土殊勝莊嚴，行人修因證果。故致人多忽之，不
肯提倡。昔如來初成正覺，與華藏世界海諸大菩薩，互相酬倡，說十信，
十住，十行，十迴向，十地，等覺，妙覺，諸因果法。其預會者，乃已
破無明，證法性之十住十行十迴向十地等覺四十一位法身大士。法門雖
說十信，然以信位未破無明，未證法性，不能預會。況凡夫二乘乎哉。
及至末會入法界品，善財以十信後心，受文殊教，遍參知識。最初於德
雲比丘處，聞念佛法門，即證初住，是為法身大士。自此遍參諸知識，
各有所證。末至普賢菩薩處，蒙普賢開示，及威神加被之力。所證與普
賢等，與諸佛等，是為等覺菩薩。普賢乃為說偈，稱贊如來勝妙功德，
勸進善財，及與華藏海眾。同以十大願王功德，一致進行。迴向往生西
方極樂世界，以期圓滿佛果。並不一說彌陀誓願，淨土莊嚴，往生因果。
以此諸大士咸皆備知，無庸復說。又華嚴一經，初譯於晉，只六十卷。
次譯於唐則天朝，八十卷。二譯皆文來未盡，於普賢說偈贊佛後未結而
終。<little>（從前無紙、西域之經、皆寫於貝多樹葉、以寫之不易、或有節略、
又葉用繩穿、或有散失、文未來盡、由此之故、若今經書釘作一本、則
無此弊、）</little>至德宗貞元十一年，南天竺烏荼國王，進呈大方廣佛華嚴經
入不思議解脫境界普賢行願品四十卷之全文。前三十九卷，即八十卷華
<pb n="263"/>
嚴之入法界品，而文義加詳。第四十卷，為晉唐二譯所無者。乃普賢稱
贊佛功德後，勸進往生西方之文。當時清涼國師亦預譯場，八十卷經，
早已親制疏鈔流通矣。特為此一卷經，制別行疏。圭峰造鈔，為之弘闡。
又為此四十卷全經制疏。以屢經滄桑，致久佚失。近由東瀛復回中國，
故知此一卷經，為華嚴一經之歸宿。華藏世界海，淨土無量無邊。而必
以求生西方，為圓滿佛果之行。可知念佛求生西方一法，原自肇起華嚴。
但以凡夫二乘，不預此會，莫由稟承。故於方等會上，普為一切凡夫二
乘，及諸菩薩，宣說無量壽經，觀無量壽佛經，阿彌陀經。令其悉知彌
陀因行果德，淨土殊勝莊嚴，行人修因證果。俾一切具縛凡夫，與斷見
思惑之二乘，及破無明惑之法身大士，同於現生出此五濁，登彼九蓮。
以漸進修，直至圓滿菩提而後已。大矣哉，念佛求生淨土之法也。十方
三世一切諸佛，上成佛道，下化眾生，成始成終，咸資乎此。雖欲贊揚，
窮劫莫盡。吾友逸人常誦此經，欲為廣印，<le>光</le>勸一併同印淨土五經。使
人悉知此經迴向往生之所以。則若事若理，若因若果，一一明瞭，絕無
遺憾。彼以發願在先，故印萬冊。以後則專印淨土五經。故為敘及此經
與淨土五經之緣起云。<little>（民國二十五年丙子堯歷仲春望日）</little>

<h2>憨山大師年譜疏序</h2>
孟子曰，窮則獨善其身，達則兼善天下，此約世間法論也。若約佛
法論，達固可以兼善，窮亦可以兼善。嚴持戒律，敦篤倫常，以身率物，
俾一切人相觀而善。待其欣欣向往之心發，則示之以三世因果，六道輪
回之理事。心本是佛，念佛往生，方可親證之因緣。凡有心者，誰不樂
從。故古高僧，隨所到處，每多歸依。校之王政教化，其益為深。當明
季時，王綱不振，大臣無權。其掌大權者，皆是無知無識之太監。奸惡
者倚權以作弊。願謹者無智以設法。故致民困國危，無可救藥。憨山，
紫柏，蓮池，妙峰，同於此時出興於世。其陰翼治道，冥庀民生也，大
矣。憨山以弘法遭誣，謫戍廣州。其救粵人而延社稷也，深且遠矣。使
憨山不戍廣州，廣州之民，早已挺而走險，為國家懮。其撤採船，定民
變，和欽州等大事，均以一席話而了之。非乘願示生，救民於水火者，
其孰能之。葉玉甫等居士，於青島立一湛山寺。其地乃憨山弘法被誣之
<pb n="264"/>
所。念憨山之盛德，特為排印年譜疏。俾後之閱者，有所興起云。

<h2>勸戒殺放生文序</h2>
甚矣，殺生食肉之情事慘，而貽禍深且遠也。夫人與諸物，同稟天
地之化育以生。同賦血肉之軀，同具靈知之性。同知貪生怕死，趨吉避
凶。眷屬團聚則歡，離散則悲。受惠則感恩，貽苦則懷怨。一一悉同。
無奈諸物以宿惡業力，致墮畜類。形體不同，口不能言耳。人當憫其墮
落，俾彼各得其所。何忍以形異智劣，視作食料。以己之智力財力羅而
致之，令彼受刀碪燒煮之極苦，以作我一時悅口充腹之樂乎。經云，一
切有生類，無不愛壽命，恕己可為喻，勿殺勿行杖。黃山谷云：「我肉眾
生肉，名殊體不殊，本是一種性，只為別形軀，苦惱從他受，肥甘為我
需，莫教閻君斷，自揣應何如。人唯不知設身反觀，故以極慘極苦之事，
加諸物中心歡悅。謂為有福。而不知其宿世所培之福壽，因茲漸漸消滅。
未來所受之苦毒，生生了無已時。倘於殺生食肉時，一思及此。縱有以
殺身見逼，令其殺生食肉者，亦有所不敢也。清同光間，福州梁敬叔先
生，所著勸戒錄，載眼前殺報云。浦城令某公，久戒殺生。而夫人性暴
戾，復貪口腹，日以屠戮眾生為快。時值誕辰，命庖人先期治具。廚下
豬羊作隊，雞騖成群，延頸哀鳴，盡將就死。公觸目憐之，謂夫人曰，
爾值生辰，彼居死地，理宜放生，以祈福壽。夫人曰，若遵教，禁男女
而戒殺生。則數十年後，人類滅絕，天下皆禽獸矣。汝勿作此老頭巾語，
我不受人欺也。公知不可勸戒，嘆息而出。夫人其夜熟寐，不覺身入廚
下。見庖人磨刀霍霍，眾婢僕環立而視。忽魂與豬，合為一體，庖人直
前縶其四足，提置大木凳，扼其首，持利刃刺入喉際，痛徹肺腑。又投
入百沸湯，撏毛刮身，痛遍皮膚。既又自頸剖至腹下，痛極難忍，魂逐
肝腸，一時並裂，覺飄泊無依。久之又與羊合，懼極狂號。而婢僕輩嗤
嗤憨笑，若無所見聞者。其屠戮之慘，又倍於豬。已而割雞宰鴨，無不
以身受之。屠戮已遍，驚魂稍安。老僕攜一金色鯉來，魂又附之。聞一
婢喜呼曰，夫人酷嗜此，正在熟睡，速交廚中剁作魚圓，以備早饌。有
人遂除鱗剔膽，斷頭去尾。其除鱗則如碎剮，其剔膽則如破腹。及置碪
上，錚錚鈿剁，此時一刀一痛，幾若化百千萬億身受寸磔矣。極力狂呼
<pb n="265"/>
始醒，小婢進曰，魚圓已備，夫人可早膳矣。遂立命卻去。迴思怖境，
汗如雨下，因囑罷宴。公鈿詰之，具述如夢。公笑曰，汝素不信佛，若
非受諸苦惱，安能放下屠刀也。夫人但搖首不語，自此斷葷茹素，同守
殺生之戒云。此嘉慶中年事。夫人物之形體，由罪福而致異。既幸而人
矣，固當憫彼物類，同此血肉之軀，同此靈知之性。設法救護，俾彼免
離殺戮。則其人自可生生為人。倘再能信願念佛，求生西方。則仗此慈
心不殺之力，當必長揖娑婆，速出輪迴之苦。高登安養，永享真常之樂。
倘視諸物為食料，而任意殘殺。則一氣不來，其神識墮彼類中，則雖悔
無益矣。且此夫人其殘忍悍惡之性，殆不可以情理喻。而以一夕之夢，
遂斷葷茹素，戒殺放生。以知人之與物，本無二致。生之與夢，事理相
同。倘不頓改先心，難免受此後報。一生異類之中，將生生世世常受殺
戮。欲復人身，了無有日矣。是故一夢之後，隨即覺悟。以其苦慘酷，
惟恐後世復受也。然此夫人宿世，固有大善根，故得配一慈善之夫。以
迷之深故，雖經數十年之熏陶，尚不能化。倘不做此夢，則將來之苦，
殆不堪言矣。奉勸世人，各作此想。則視一切肉，直同己肉。縱威逼刑
制，有不敢食者。況無驅使者乎。會稽道尹黃公涵之，賦性仁慈，長齋
奉佛，以近世天災人禍，相繼而作，其原多由殺生食肉而起。因作普勸
戒殺放生白話文，鑄板流傳。以期閱者同發忠恕惻隱之心。固已無義不
顯，無疑不釋矣。又得觀宗寺諦閑法師約同體緣生之義，及梵網楞嚴楞
伽等經之旨，以為之序。<le>光</le>乃約情理及近世事實以相輔弼。庶知自愛者，
咸皆愛物矣。<little>（民十三年春）</little>

<h2>丹陽金臺寺募結同生西方萬人緣序</h2>
大覺世尊，愍諸眾生迷背自心，輪迴六道。久經長劫，無救無歸。
受諸苦荼，莫之能出。由是興無緣慈，運同體悲。示生世間，成等正覺。
說法四十九年，談經三百餘會。其間教隨機異，法以緣殊。大小偏圓權
實頓漸，各就機緣令得利益。於中求其三根普被，利鈍全收。下手易而
成功高，用力少而得效速。不斷惑業，得預海會。即此一生，定出輪迴
者。無如信願念佛，求生西方之殊勝超絕也。以故華嚴法華等諸大乘經。
文殊普賢等諸大菩薩，馬鳴龍樹等諸大祖師。悉皆極力贊嘆，普勸修持。
<pb n="266"/>
迨至大教東流，遠公大師隱居廬山，創開運社，宏通此法。最初結社之
時，高僧鉅儒之預會者，凡百二十三人。若終公之世，三十除年之內，
其入蓮社而念佛名，蒙接引而得往生者，則多難勝數也。自玆厥後，代
有高人，宏揚連宗，導利含識。至宋太真二宗之世，省常法師住持浙之
西湖昭慶寺，慕廬山之遺風，結淨行之連社。而王文正公旦，首先皈依，
為之倡導。凡宰輔伯牧，學士大夫，稱弟子而入社者，亦百二十餘人。
其沙門則有數千，而士庶則難計焉。後有潞公文彥博者，歷仕仁英神哲
四朝，出入將相五十餘年，官至太師，封潞國公。平生篤信佛法，晚年
向道益力。專心念佛，未嘗少懈。與淨嚴法師於京師結十萬人求生淨土
會，一時士大夫多從其化。壽至九十二，念佛而逝。有頌之者曰，知君
膽氣大如天，願結西方十萬緣，不為自身求活計，大家齊上渡頭船。金
臺寺者，丹陽之勝地，淨土之道場也。初為道觀，乃晉諶母修煉飛昇之
地。宋改仙臺觀，自宋至清，興替不一。至咸豐間，一經兵燹，悉成焦
土。逮同治中，寶林大師與同志四人云游至此，遂結茅以居。漸建蓮社，
接待往來。至光緒二十三年起建大殿。由是殿堂寮舍，稍稍完備，堪以
安眾行道矣。其宗旨系專修淨業，冀登上品，故以金臺為寺名焉。民國
五年特立規約，永作十方常住。令法徒慧門，心安，學栽，培根等，相
繼住持。其徒普道，於出家後，遍謁名山，遠至印度。凡釋迦顯著聖跡，
皆往巡禮。所見高人甚多。歸時請來玉佛一尊。如來真身舍利數粒。可
謂慕道重法，不憚艱辛者。現住持培根，欲起念佛堂數楹，以為長年精
進淨業之所。又慮寺無恆產，後難永繼。兼欲普令有緣，同沾法利。愧
無廬山昭慶之道，兼乏潞公嚴師之力。因斟酌其間，立一萬人緣會。凡
預會者，人各出洋一元，以此萬人功德，盡數買田。以歲所收租，供念
佛諸師衣單食用之費。庶得修持有資，行道無阻。畢生歸命，盡報投誠。
其出娑婆而生極樂，超凡流而入聖會者，皆由萬人之所成就也。出資之
人，制一蓮榜，書名其上，掛於念佛堂之兩壁。俾得永蒙佛光，常聞佛
號。由佛力法力，眾僧修持懇禱之力，現時則災障潛消，諸緣順適，膺
箕疇之五福，備華封之三多。臨終則蒙佛接引，往生西方，謝人間之八
苦，離天上之五衰。從玆常侍彌陀，恆參海眾。聞圓音而頓明自性，睹
妙境而徹證唯心。其為樂也，莫能喻焉其成就人者，旋自食其成就之報。
<pb n="267"/>
盡未來際，了無已時。其有欲超薦先亡及自求往生者，請各書芳名，同
登蓮榜。

<h2>佛教淨業社流通部序</h2>
佛法者，無明長夜之燈燭，生死苦海之舟航。持身涉世，希聖希賢。
窮理盡性，了生脫死。莫不資之以成始成終。良以如來說法，隨眾生機。
機淺者，示之以敦倫儘分，閑邪存誠，諸惡莫作，眾善奉行。漸入漸深，
必可至於三業清淨，一心圓明之地位。機深者，雖即與彼說心性妙理，
令其直下悟入。而其修持工夫。仍不離敦倫儘分等事。所謂法無淺深，
淺深在人。圓人受法，無法不圓。彼惟以談玄說妙為事，而藐視因果事
相，及與念佛法門者。蓋由未詳如來徹證心性，成菩提道，皆從歷劫遍
修眾善，積功累德之所致也。欲證心性而成覺道，若不從敦倫儘分，閑
邪存誠，諸惡莫作，眾善奉行下手。何異鳥無冀而欲飛，木無根而欲茂
乎哉。<le>光</le>濫廁僧倫，已五十年，於世出世俱無所益。每念世道人心，愈
趨愈下。擬流通善書，及淺近佛書，以期挽回。民國七年遂有安士全書
之刻。以此書即世間因果，顯儒釋真理。智者觀之，直登覺岸。愚夫觀
之，亦出迷途。至十年友人勸縮小排印，遍佈全國。但以人微德薄，只
募印五六萬部。自後陸續印者，亦達五六萬部。印光文鈔，亦印數萬。
此外單本者，有十餘種，隨緣印施。黃涵之彌陀白話注，已印數萬。心
經及朝暮功課白話注，當更為學佛者所樂觀。許止淨觀音本跡頌，已印
八萬。歷史感應統紀，已印六萬。此書後來，當有數十百萬印行之事，
實為挽回世道人心之一大根據。此各種書，均留紙板，或二三四付不等，
以期後來續印耳。<le>光</le>老矣，欲滅蹤長隱，以待臨終。而王一亭，施省之，
聶雲臺，沈惺叔，關絅之，黃涵之等，與明道師商定。在淨業社內，設
立流通部，安一二真心實行，自利利人之士，以料理印施等事。則源源
相續，流通無已。除此板外，若有合機益世之書，亦當排印流通。但不
得濫收邪正參雜等書，以致壞亂佛法，疑誤眾生。庶可現在未來一切同
倫，同開正見，同沐佛恩。從茲知因果而慎罪福，息競爭而崇禮讓。移
風易俗，何難世追唐虞，物阜民康，自可同享太平矣。

<pb n="268"/>
<h2>無錫佛教淨業社第二期年刊序</h2>
世出世間一切法，均不出因果之外。有不信者，謂為渺茫無稽。則
成捨善因善果，取惡因惡果矣。以信因果，則戰兢惕厲，戒慎乎其所不
睹，恐懼乎其所不聞，而聿修厥德。不信因果，則放僻邪侈，天命絕無
畏懼，聖言敢於輕侮，而肆無忌憚。故書曰，作善降之百祥，作不善降
之百殃。易曰，積善之家，必有餘慶，。積不善之家，必有餘殃。家之
興衰，國之治亂，莫不因此而致。故孔子欲人明明德，而以格物為本。
物者何，即自心不合理之私欲也。格者何，如勇夫與賊戰，必期私欲相
率遠遁也。自心之私欲既去，則本具之正知自顯。是是非菲，悉皆明瞭。
意誠心正而身修矣。然則格物一事，乃明明德之根本，既能格私欲之物，
斷無不合理之邪知謬見。由是而進修不已，欲不到聖賢地位，不可得也。
惜世多不察，率以推極吾之知識，窮盡天下事物之理，為致知格物。是
以枝末為根本，以根本為枝末，其失大矣。唯聖罔念作狂，唯狂克念作
聖。最初一步，只在能格物與否耳。能格物則高登聖賢之域。不格物則
或入禽獸之倫。學佛之人，修戒定慧，斷貪瞋癡，亦致知格物之意。必
須敦倫儘分，閑邪存誠，諸惡莫作，眾善奉行，以篤修世善。又以阿彌
陀佛萬德洪名，日常稱念。久而久之，與佛氣分相合。自可生為聖賢之
儔，沒入如來封疆矣。無錫袁麗庭，從前是一狂徒，由聞佛法，知因果
報應，皆由自心之所感召。欲捨惡果，力修善因。幸己已知，愍他未悟。
遂糾集同志，立一淨業社。凡入社者，隨己資格，敦行世善，以期不負
為人之道。戒殺護生，吃素念佛，以期同生極樂之邦。今已三年多矣。
以最近二年，社中所提倡之要義，社眾所修持之行跡，及所得之利益，
並所作之事業，所用之經費，一一備載，以為啟建以來第二期之年刊。
將欲排印，索序於餘，因略敘因果格致之大意以示之。至於修持淨業之
所以，自有淨土經論著述在，此不暇及。

<h2>宏化日記序</h2>
天下事，最初皆由一二人為之發起。卒至一唱百和，草偃風行。況
如來大法，乃眾生即心本具之道。但以迷而未悟，各自背馳。一旦有先
覺者告之。如臨寶鏡，親見自己本來面目。方知從前皆不自識之人。由
<pb n="269"/>
是悲喜交集，情不自已。以己所知，普告同人。普願同證本具之佛性，
以出幻妄之輪迴。庶不負作與天地為三之人，具與如來平等無二之心矣。
自大法東來，歷代聖君賢相，多皆護持流通。間有一二暴虐之君，偏執
之士。或妄行毀滅。或妄為闢駁。如仰面唾天，舉手遮日，初無損於天
日。徒使無知之人效之造業。有智之士探生憐憫耳。後世儒者，未讀佛
經，每蹈襲韓歐程朱之說，群相闢駁。不知韓歐絕不知佛，妄以不與世
合之跡而闢之。程朱乃門庭見重，陰奉陽違。欲天下後世謂己為親得聖
人心法，故每作掩耳盜鈴之說。以關閉後學，令其莫入佛法。若碌碌庸
人，則畢生不能沐佛法澤，識自本心。若特達之士，始或惑於其說，終
必信奉佛教。如近世張季直，沙健安等，皆能詳閱佛經，深明其理。證
之以經，印之以心。故不被彼特設之關所阻，而直趨乎如來是法平等，
無有高下之著提大道也。安徽婺源江易園居士，品學兼優，志行高尚。
久膺教職，悉心講授。以過勞故，民國十年遂成篤疾。上海諸醫，皆莫
能治。其於佛法，概無信向。一友憫其病苦，勸其吃素念佛，並念金剛
經。略述念佛念經利益。易園信受奉行，則不藥而愈。感激之極，息心
研究。方知佛為大聖人，其教有不可思議之事。從玆方知儒教聖人之心
法，多被先儒門庭知見之文字所埋沒。遂取下手易而成功高之淨土法門，
極力提倡從其鄉。以此法普被三根，令一切人各敦倫常，各盡己分，諸
惡莫作，眾善奉行，故為一切人所信向。三四年來，生信念佛者甚眾。
有瞽目重明者。有篤疾即愈者。有預知時至，念佛坐脫者。前年婺源亢
旱，祈禱無靈。率眾念佛，甘霖即降。因玆起佛光社，喧傳遠近。邑人
程筱鵬者，明敏篤實之士也。身膺教職，景仰易園之學行，頗疑其近所
修持，不知其為墮入迷信耶，為真見至道耶。因造其門，以決所疑。蒙
易園近取諸身，遠取諸物。證之以經，印之以心。不遺餘力，委曲訓誨。
彼遂如沐時雨，如坐春風。隨即悉心研究，極力勸化。由婺源而休寧，
而歙縣黟縣，而祁門，遍訪各處高明特達信望所歸之士，令其展轉化導。
閱時大半年，共介紹四百餘人入社。凡所過之地，所遇之人，所經歷兵
戈有無之境，所發起真信修持之事。並彼此之問答，主賓之倡和，擇其
要者，約略記之。名曰，宏化日記。此不過隨地隨緣，錄其見聞宣說信
向之事，以期報告於易園。以示其心悅誠服，力宏此道。及人同此心，
<pb n="270"/>
心同此理。一經提倡，悉生正信而修持之一番情景而已。初非有意傳佈，
以期遐邇咸知也。易園見之，喜其初聞佛法，即具此熱心毅力。而安徽
各地，風氣未開，筱鵬半年倡導，便能令多數人生正信心，修持淨業。
若非各具佛性，宿受佛恩，其能如是也耶。因為作序，令付手民，刊佈
四方。冀於世道人心，作一挽救之據。不慧與易園素稱莫逆，兼且廁名
佛光社中，亦勉作一序，以攄我愚誠。冀見聞者同生正信，同修淨業，
同生淨土，同成佛道云爾。

<h2>家庭寶鑒序</h2>
曠觀古今，若家若國，其興衰治亂，未有不以當權個人之身，以為
之本者。故曰，天下之本在國，國之本在家，家之本在身。然欲家國崛
興，又須知立身之本。所謂立身之本者，即閑邪存誠，克己復禮，敦篤
倫常，深信因果，戰兢惕厲，唯恐隕越。能如是，庶可以明其明德，而
止於至善之域矣。此理此事，凡有知識者，皆能行之。初非有奇特奧妙，
欲求而不得者。以堯舜之道，孝弟而已。唯聖罔念作狂，唯狂克念作聖。
匹夫匹婦，果能實行，則近而兒女以及兄弟姊妹妯娌，悉皆相觀而善。
久之則風於一鄉一邑矣。故詩贊文王，謂刑於寡妻，至於兄弟，以御於
家邦者，即此義也。而天下不治，匹夫有責。以家庭者，天下賢才所從
出之地。父母者，天地賢才所稟法之人。家庭之教育嚴正，則兒女之有
天姿者，便可以明明德，止至善。窮則獨善其身，亦可以儀型鄉邑。達
則兼善天下，立大功，建大業，恩周寰宇，澤被無疆矣。女子則相夫教
子，以鎮坤維。作閨閫之母儀，為女流之師範。如是則麗澤互益，懿德
愈彰。能不俗美風淳，天下太平乎哉。如上所說，且就上等天姿者論。
即中下天姿，亦復尊禮奉法，守分安命，決不至流為頑鄙梗道之類。世
之欲家國崛興者，固宜專注意於家庭教育一道也。一友具懮世之心，痛
念天災人禍，常常降作。人民困苦，莫可控告。乃取石君成金傳家寶之
敦倫十篇，並朱君鳳鳴，之朱子家訓解，合而編之，名之曰家庭寶鑒，
擬為排印廣傳。俾世之欲興家國者，咸有所取資焉。謀既成，乃令<le>光</le>述
其大致，遂援筆而序之。語雖不甚貼合，意實的確無妄。願世之愛國愛
民愛兒女者，咸皆各手一編，以為化導。其成績，當有出乎希望之外者。
<pb n="271"/>
譬如因渴得甘露，不但止渴，且能頓蠲熱惱，身心清涼。此書文雖淺俗，
實為希聖希賢之門。待其既入，則直登閫奧，誰其拒之乎。舜乃大聖人，
尚復好察邇言。況此貼切身心，精深純粹之至言乎。願各寶而存之，以
鑒前途。則家庭幸甚，天下幸甚。

<h2>大乘百法明門論講義題辭並序</h2>
世出世間法，唯是一心作。心生則法生，心滅則法滅。欲得滅心法，
須知法根源。法根源既得，法滅心亦泯。五蘊既空寂，一真亦不立。圓
滿菩提道，度一切苦厄。
大乘百法明門論者，天親菩薩欲令世人咸知心之本體不生不滅，常
住不變，故造此論，以明世出世間所有諸法，舉其大數，厥目有百。此
百法中，唯有真如一法，為其主體。其餘諸法，皆依此立。若能了知一
切諸法，本自不生。則一切諸法，皆是真如。則法法圓通，頭頭是道。
寂照雙融，左右逢源。若隨機以利生，則萬德圓彰。若冥心以契理，則
一法不立。觀世音菩薩以深般若照見五蘊皆空。五蘊即百法之略稱耳。
既見其空，則五蘊悉成深般若矣。如佛光一照，群暗皆消，更無少暗之
或留者。學道之士，識此關要，則性相顯密，悉是一如。否則隨語生執，
了無指歸。入海算沙，徒勞辛苦。季聖一居士宿根深厚，刻志勤學。久
親觀宗諦公，得其台宗心要。又復博覽性相各經論，圓會真俗各諦理。
前注心經，今注此論。俾性相二宗，如融水乳。單復修持，各隨所好。
措辭顯而易知，闡理深而可解。蓋欲閱者同開真正知見。同悟唯心法門。
同於百法中證本具真如。同於五蘊中見諸法空相。學者果能於博中得約，
眾中識主。則不但諸法不可得，即真如空相亦不可得。方可慶快平生，
無所事事。其或根機陋劣，不克臻此。固當生信發願，念佛名號，求生
西方。永明所謂若得見彌陀，何愁不開悟者，此也。<le>光</le>思歸未得，每念
羈旅之人，故為此說。且勿以節外生枝見責，則幸甚幸甚。<little>（民國二十
二年癸酉臘八日）</little>

<h2>佛說四十二章經新疏序</h2>
真如佛性，生佛了無二致。逆順修持，聖凡天淵懸殊。蓋眾生雖具
<pb n="272"/>
性德，絕無修德。縱有修為，皆與性德相悖，故謂之為逆修。以故性德
莫由顯現而得受用。佛則本性德之理體，起修德之事功。三惑由玆淨盡，
二嚴由玆圓滿。修德功極，性德全彰。常住寂光，享受法樂。但以悲心
無盡，又復示生世間，示成正覺。隨順機宜，說種種法。俾彼各各識取
衣珠，就路還家。又以末法眾生，障深慧淺。若仗自力，斷難即生了脫
生死。於是特開一信願念佛，求生西方法門。令博地凡夫，與信解修證
之諸菩薩，同仗彌陀弘誓願力，往生西方。以期徹證性德，了無遺憾。
此如來出世度生之一大軌範也。然佛於周昭王二十六年示生印度。歷一
千年至漢明帝永平十年，方請梵僧迦葉摩騰，竺法蘭二尊者，？佛經像
至洛陽。二尊者以華人初聞佛法，若即以圓頓深經見示。則機教不契，
難以得益。四十二章經文義明顯，人易領會，故先譯之。而佛智圓妙，
即淺即深。圓頓教理，仍復具足。見仁見智，是在當人之智識耳。此經
註解，唯蕅益大師為得其宗。其他亦各利一時之機。季聖一居士宿具慧
根，皈依台宗知識諦閑法師。親承講演，頗有心得。由是隨緣講說，而
必以導歸極樂為事。此系依華嚴末後結頂之一著，與天台大師之十疑論
而為提倡。以淨土法門，為一切諸法之歸宿處。華嚴尚且如是，後學敢
不依承。近有請講此經者，順時之宜，特製新疏。其立法頗易引新學之
士，由玆入勝。以此輩人能生信心，則展轉勸化必廣。故詞不厭詳，必
期於義無所隱而已。一日以其稿見示，又祈作序。<le>光</le>以生甫六月即病目，
凡六閱月，未一開目，故目力遠不及人。今已七十有五，而目力益衰，
不能詳視意義，姑舉大致以塞其責。所願閱此經此疏者，務須識心達本，
解無為法。及遠離財色，堅勇修持。庶可親證無念無作，非修非證之無
上覺道耳。

<h2>淨土生無生論講義發刊序</h2>
淨土法門，其大無外。一切法門，無不從此法界流。一切行門，無
不還歸此法界。實諸佛圓滿菩提成始成終之道。亦眾生仗佛慈力即生了
脫之法。其理甚深，其事甚易。故致人多未能識其底蘊。或求人天福報，
不敢直下承當。或捨信願求生，專看念佛是誰。遂將如來普為一切上聖
下凡特立仗佛慈力即生高預蓮池海會之法，仍成自力。以既無信願，縱
<pb n="273"/>
令親見是誰，亦只是大徹大悟而已。倘煩惑未盡，則依舊輪迴，濁惡境
緣，迷失者多。欲了生死，當在驢年。可不哀哉。幽溪大師乘願示生。
教開圓解，宗悟自心。篤修淨業，普利人天。愍世之昧者，不知西方極
樂世界，原是唯心淨土。導師阿彌陀佛，原是自性彌陀。遂捨實事執空
理，令人念自性彌陀，生唯心淨土。竟將如來普利聖凡之道，認作表法
寓言。只期一悟，餘皆不計。致高明者反不如愚夫愚婦顓蒙念佛者，為
能潛通佛智，暗合道妙，感應道交，蒙佛接引，即得往生也。其病由於
好高務勝，實未深明高勝之所以然。竟致弄巧成拙，求昇反墜，甚可悲
傷。大師悲愍不已，特著生無生論。直顯心佛眾生，三無差別之心性。
此之心性，具無量德。不變隨緣，隨緣不變。在凡不減，在聖不增。由
迷悟之不同，致十界之差別。即此十界，一一無非心具心造，心作心是。
求生西方，即真無生。以生乎心具心造心作心是之西方，非彼執理廢事
空有其名，實無其境之西方也。乃決定生而無有生相。決定無生而無有
無生之相之生無生也。以信願念佛，求生於自己心具心造心作心是之西
方。故雖生而無有生相，雖無生而不住無生之相。此生無生論之大旨也。
了此，則誰肯背性而作三途六道之因果。即出世三乘之因果，亦復不以
為極則，而直趣無上菩提之因果也。論凡十章，一一皆以心具心造，心
作心是，三諦三觀之旨而為發揮。俾循乞窮子，親見衣裡之明珠。旅泊
孤客，還歸本有之家鄉。上契佛心，下契時機。故得論成講演，天樂盈
空，以為明證也。自明至今三百餘年，流通傳佈，代有其人。近來世道
人心，愈趨愈下。有心人思欲挽回，知非佛所說之三世因果，六道輪迴
之事理，不能改變人心。非信願念佛，求生西方之法門，不能即了生死。
故皆研究佛學，而復獨致力於淨土法門也。海門季新益居士，宿有慧根，
篤信佛乘。曾於諦公會下親承講授。於天台三諦三觀之旨，諦了無餘。
因蘇垣諸居士之請，為之講解此論。以其所講，錄之成書，顏曰講義，
命<le>光</le>作序。因閱其文，可謂顯理深符實相。語妙比於天華。願我讀者同
秉心具心造心作心是之義，以真信切願，至誠念佛，求生西方。方不負
幽溪造論，季君講義之一番苦心也。

<h2>李鳳岐先生夫婦壽序</h2>
<pb n="274"/>
人生世間，壽夭窮通，皆有一定，皆無一定。其一定者，儒者謂之
命，謂之天所賦者。夫天，乃大公無私，何以所賦者高下懸殊，萬有不
齊乎。豈天亦有厚薄輕重之偏私乎。儒家不言三世，故以前因為天所命。
而不知所謂天命者，即佛所謂果報也。佛以此身為報身。報前生所作善
惡之因，故感今生所得壽夭窮通之果也。此其有定者。其不定者，或勵
志修持，積德纍功，希聖希賢。與任意放縱，蕩檢踰閑，自暴自棄者。
乃由今生所作善惡力強。轉前生之業報，或增勝與增劣耳。即所謂天定
者勝人，而人定亦能勝天也。詩曰，永言配命，自求多福。書曰，作善
降之百徉，作不善降之百殃。易曰，積善之家，必有餘慶，積不善之家，
必有餘殃。禮曰，故大德必得其祿，必得其位，必得其名，必得其壽，
皆約現生修持所感而言也。以是知命自我主，福自我求。壽富康寧之權，
操之在我。天不過因我之修持，而鑒臨嘉許之。初非有厚薄輕重於其間
也。鳳岐先生有志於此，故以篤志為學之時，以家道貧寒，人丁繁盛，
恐高堂或有懮思，乃業商於申，冀遂養志之念。豈知司理失人，未三年
折閱過半。乃奮志時敏，專司其事。甫及一年，即獲厚利。由是商業發
達，日見興盛。乃得以奉父母，睦兄弟，濟貧困，開學校。大立承先啟
後之本，宏攄民胞物與之懷。而其德配黃夫人，賦性賢淑，溫恭莊慎。
故得翁姑妯娌側庶等之歡心。家庭雍睦，人無間言。至於撫育兒女，則
嚴慈併用，寬猛相濟。雖非己出，有踰親生。其懿德洵足為閨閫母儀，
女流師範。故感令嗣咸有樹立。遼祥則誠信無偽，丕承商業。榮祥則安
居樂道，宏揚佛法。孫男女輩，悉皆性質淳厚。將來之成德達纔，固可
預知。凡此皆由先生與夫人厚德深仁之所培植而得來者。噫，洪范五福，
無一不備。當此古稀雙壽，若不進而祝之，則自屈屈人矣。烏乎可。<le>光</le>
佛弟子也。彿以欲令一切眾生，皆得成佛為心。以一切眾生皆有佛性，
皆堪作佛故也。佛壽無量，等彼十虛。眾生既具佛性，則其壽何以各異。
但以眾生迷而未悟，背覺合塵，情生智隔，想變體殊。致有三界六道，
種種苦樂現象。而人間壽命，高者不過百年。縱非非想天，壽八萬四千
大劫，及至於盡，仍復下墮。究與蜉蝣朝生暮死者，有何可異。而阿彌
陀佛普度眾生，但具信願，持佛名號。決定臨終蒙佛接引，往生西方。
既往生已，則超凡入聖，了生脫死。親炙彌陀，參隨海眾。忍證無生，
<pb n="275"/>
位登不退。即此一生，圓成佛道。其為利益，窮劫難宣。較彼自命通家，
買櫝還珠，棄金擔麻之拘墟漢，豈不天淵懸殊乎哉。此為佛法中最易修
持，最易成就之法。其利益又超出一切諸法之上。以其以果地覺，為因
地心，故得因該果海，果徹因源也。先生夫人果能不以人而廢言，則西
方七寶池中，立見又生兩朵紫金蓮花矣。願深思之，願深思之。

<h2>文鈔摘要序</h2>
藥無貴賤，愈病者良。法無精粗，合機則妙。修持法門，無量無邊。
末世鈍根，實難遍通。況非證入，莫能獲益乎。<le>光</le>宿業深重，現行微弱。
濫廁僧倫，已五十年。一句佛號，尚未持到心佛相應，遑論其他各種法
門。十數年來，每有誤聽人言，謂為知識。遂至信札往來，以求開示。
然<le>光</le>固恪守本分，即以己之所知所修者奉告。若其識見高明，智慧廣大，
即令轉求高人，決不敢以己之卑劣囿人。以致不能進於高明之域，而屈
其天姿才德也。有謂<le>光</le>禁錮人讀誦研究大乘經論者，不知凡來<le>光</le>
處求教
者，或身羈俗網，或年時已過。對此事務繁冗，來日無多之人。倘泛泛
然令其遍讀研究，而不先將淨土法門之所以，令其徹底明瞭。其於種善
根，明教理，則或有之。於即生了生脫死，或恐無有希望。以注重於讀
誦研究，以期開悟而自證。不復以信願念佛，求生西方為事也。不知凡
夫具足惑業，欲仗自力，於現生中了生脫死，其難甚於登天。以故<le>光</le>不
避譏誚，而攄誠以告耳。有不嫌蕪穢者，為之流佈，名曰印光法師文鈔。
又有採取意致，分類編輯為嘉言錄者。泰縣李慧實居士，又欲摘其有合
初機，及引曾讀儒書，未明儒釋同而不同，不同而同之所以者學佛，共
若干篇。擬排印而廣佈之，祈予作序。予謂既有嘉言錄，何必又印摘要。
彼以上所說意固請，遂為敘其大致云。

<h2>般若融心論重刻序</h2>
金剛經者，乃佛令發菩提心，行菩薩道者，圓離凡情聖見，以行六
度萬行之軌範也。故曰，我應滅度一切眾生，滅度一切眾生已，實無眾
生得滅度者。良由內不見能度之我相，外不見所度之人及眾生相，中不
見所得無餘涅槃之壽者相。四相圓離，六塵不著，故得稱性遍修六度萬
<pb n="276"/>
行，以上求佛道，下化眾生也。正所謂無所住而生心，生心而無所住。
若有所住，則所生之心，便墮於凡情聖見之中。便與三輪體空，一道清
淨之義相戾。是故應無所住而生其心一句，實為此經綱要。亦為一切行
菩薩道者之指南。幽溪大師融心論，約四教以釋之，而會歸於圓教。俾
修持者得究竟實益，實為深契佛心，有益法道。惜未流通，頗為遺憾。
善法大師得一鈔本，王謀鳳居士見之，願為刻板，令<le>光</le>校正其鈔寫之誤。
因略取金剛經之要義，以弁諸首。庶可作閱此論者之前導云。<little>（民國十
六年丁卯季秋）</little>

<h2>普勸學佛譚序</h2>
佛法大無不包，細無不舉。凡欲學者，當事實行。否則如讀藥方而
不服藥，欲求病愈，何可得乎。是故念佛之人，必須要敦篤倫常，盡己
職分，閑邪存誠，克已復禮，知因識果，希聖希賢，諸惡莫作，眾善奉
行。又須真為生死，發菩提心，以深信願，持佛名號，決定求生極樂世
界。以此自行，復以化他。俾內而家庭，外而世人，同沾佛化，同生淨
土。庶可不孤佛化，不負己靈。若其泛泛悠悠，研究種種法門，亦復依
之修持。則其作大通家，並來生得人天福報，當可有分。而欲了生脫死，
超凡入聖，恐難夢著。何以故，以一切法門，均須斷惑證真，方可了生
脫死。非如淨土法門，仗佛慈力，可以帶業往生也。佛力自力，奚啻天
淵懸殊。了此則不敢仗自力以棄佛力，以延了生死之期，於未來若干數
劫也。劉達玄居士，以大劫彌漫，太平無期，遂息心研究佛典。方知佛
法為一切諸法之本。果能依佛所說而行，上之則斷惑證真，以複本性。
下之則改惡遷善，而為賢人。賢人以身率物，則內而家庭，外而世人，
均可相觀而善。其移風易俗，固在於不知不覺中。孟子謂窮則獨善其身，
若能如上所說，雖窮亦何難兼善其鄉邑乎哉。於是用通俗文，作普勸學
佛譚數十篇。以期智愚共曉，人各修持。則天下太平，人民安樂，庶幾
可以親見矣。范古農居士已發其蘊。不慧但將學佛之實行，及了生死之
捷徑言之。使人人同於此生了生脫死。校比仗自力修其餘一切法，其難
易不亦日劫相倍乎。<little>（民國庚午孟秋）</little>

<pb n="277"/>
<h2>因果實證序</h2>
因果者，世出世間聖人，平治天下，度脫眾生之大權也。孔子之贊
周易也。最初即曰，積善之家，必有餘慶。積不善之家，必有餘殃。此
語依表面看，是說慶殃及於子孫。依實際論，其慶殃之歸於本人者，當
更大於子孫者多多也。箕子之陳洪范也，末後方曰向用五福，威用六極。
用，以也。極，窮困苦荼也。五福六極，實示前生之善惡因，及現生之
善惡果也。儒經說前因現果，現因後果。孔子箕子此二語，最為明顯。
佛經說三世因果，最為詳悉。撮要說之，則曰欲知前世因，今生受者是。
欲知來世果，今生作者是。人每謂現生所享受苦樂吉凶者為命，謂天所
命令，不知乃自己前生所作善惡之果報耳。天豈有厚於彼，而薄於此之
命令乎。故感應篇云：「禍福無門，唯人自召。善惡之報，如影隨形。果
知此理，則上不怨天，下不尤人。兢兢業業，恐懼修省。格除自心私欲
之物，則自心本具之正知發現。由玆罔念作狂者，咸得克念作聖矣。此
就儒教所說因果，尚有如此之大利益。況佛教人修戒定慧，斷貪瞋癡，
諸惡莫作，眾善奉行。初則斷盡世間煩惑，了生脫死，超凡入聖。次則
漸漸進修，以至真窮惑盡，慧滿福圓。徹證自心，成菩提道。咸皆不出
因果之外。故曰，因果者，世出世間聖人，平治天下，度脫眾生之大權
也。宋儒謂佛說三世因果，六道輪迴，乃為騙愚夫愚婦奉彼教之根據，
實無其事。且人死形既朽滅，神亦飄散，縱有剉斫舂磨，將何所施。又
神已散矣，令誰受生。破斥因果，令人無所畏懼，無所希求。則善無以
勸，惡無以懲。以善惡均無因果，堯桀同歸於盡。無遠大志向者，誰肯
孳孳為善，兢兢戒惡，以求身後之虛名乎。破斥因果輪迴，誤認格物致
知。徒以誠意正心，盡誼儘分，為覺世牖民，明道致治之法。而不知以
格自心私欲之物，致自心本具正知，示前生現世，現生後世，因果報應
為敦督。何異決隄而冀水不橫流，廢食而冀民不餓死，何可得乎。幸人
各具可以為堯舜可以作佛之心。不幸而教之不得其法。則不免為鄉人為
眾生，莫能返本還原也。永嘉周羣錚自幼至弱冠後，不知因果，已成罔
念作狂之勢。自民國初從鄉先哲及善知識聞佛法，知因果，冀為克念作
聖之徒。不禁自愍愍他，自傷傷他，以見聞確切之因果事跡，錄成一帙，
名曰因果實證。將欲排印，以期人各知因識果，超凡入聖，祈為序引。
<pb n="278"/>
遂書此以明其大致云。<little>（民國二十八年己卯孟夏）</little>

<h2>朝暮課誦白話解釋序</h2>
大教東傳，垂二千年。若緇若素，各隨性之所近而為修持。雖修持
法門，種種不一。而誦經，持咒，禮拜，懺悔，超薦孤魂，求生淨土，
實為大宗。以故古德於諸經咒，諸法門中，擇其要者，訂為朝暮二時功
課。俾諸行人依之修持。以之消除業障，增長福慧。報答四恩，超度孤
魂。以廣佛慈，以盡己誠。其道固徹上徹下。其益亦冥陽靡遺。以故天
下若宗，若教，若律，若淨之道場，無不奉為定章。清初有著日課便蒙
者，但略釋字句而已。近有興慈法師著有二課合解，頗為詳明。但以文
言稍深，不利初機。黃涵之居士，數年前曾著初機淨業指南，及彌陀經
白話解釋，印達數十萬。外埠提倡佛學者，相繼購請。涵之固知白話不
如文言之蘊藉莊重，以其能令學問淺者，由玆得入，遂將朝暮課誦，通
用白話解之。誠恐己見或有不到，一一均祈其友顧顯微居士為之修正。
又以其中所說名相義致，或不悉知。因先述佛法大意一冊。心經白話解
釋，與彌陀經白話解釋，篇幅頗多，均提出別行。二時課誦，得此解釋。
初機之人，當相繼而得其種種不思議之利益矣。雖然，持誦經咒，貴在
至誠。縱絕不知義，若能竭誠盡敬，虔懇受持。久而久之，自然業消智
朗，障盡心明。尚能直達佛意，何況文字訓詁與其意致。否則縱能了知。
由不至誠，只成凡夫情見，卜度思量而已。經之真利益，真感應，皆無
由得。以完全是識心分別計度，何能潛通佛智，暗合道妙。一超直入，
頓獲勝益也。每有愚夫愚婦顓蒙修持，所得利益，校聰明人為多者。一
則以竭誠盡敬，專心一志。一則以悠忽疏散，虛妄計度之所致也。願閱
者咸知此意，則既已了知經義。於持誦時，仍復不生分別。如對聖容，
親聆圓音，了無一念之可得。則其利益，殆非筆舌所能形容，此持誦之
秘訣也。普願同人，勿忽此語，則幸甚幸甚。<little>（民國十九年庚午仲春）</little>

<h2>巢縣魚山圓覺禪院傳戒序</h2>
如來以三事故，令正法久住於世，眾生悉蒙度脫。三事者何，曰戒
定慧。以眾生一向背覺合塵，輪迴六道。今欲令其背塵合覺，趣證涅槃。
<pb n="279"/>
非戒，則無所束縛，必至隨逐塵境，起惑造業。非定，則識波奔湧，何
能心無所住。非慧，則本具之真心，何由徹證。幻起之妄惑，何由頓滅。
故楞嚴經云，攝心為戒，因戎生定，因定發慧，是則名為三無漏學。須
知此三，全三即一，全一即三。切勿謂戒，但為定慧之初基而已。夫律
儀戒，執身不作，可云初基。而定共戒，執心不起。道共戒，業盡情空，
真窮智朗。豈非定慧之全體大用，何得唯以初基視之。然定共道共，仍
以律儀而為本體。但以持戒功用淺深，而立此二名。初非另有所說之戒
本也。世人每以律儀為論，致不知如來制戒大意者，或藐視之。而真戒
真定真慧，無從聞熏而冀及，為可嘆也。然如來法道，弘範十界。雖宏
法大士，各皆三學圓明。而門庭建立，不能不各有專主。或專主於止作
持犯，則為律。或專主於修觀講演，則為教。或專主參究本來，以期徹
悟，則為宗。宗名教外別傳。律教乃教內真傳。言別傳者，欲人於言外
見本體也。非謂宗迥出於教理之外也。試觀世尊拈華，迦葉微笑。本地
風光，徹底顯露。了此則盡世間所有形形色色，無非世尊所拈之華。無
不令人徹見自己父母未生前本來面目。況如來金口所說之無上妙法。便
非此華，便不能令人親見本來面目耶。而人天百萬，縱見世尊拈華，悉
皆罔措。亦如騎牛覓牛，了不可得。若知直下便是，則多少現成，多少
省力。由其迷不知返，如演若之頭，無端狂走，衣裡之珠，枉受貧窮，
為可哀也。須知律也，教也，宗也，此三者全，方可以續佛慧命，傳佛
法道。若或有缺，則便不足以上證阿耨菩提。下度一切含識矣。盧舍那
佛，以戒為體。以惡無不盡名淨。善無不圓名滿。斷惡修善，乃止作二
持也。是律為佛身，教為佛語，宗為佛心。心語身三，決難分裂，決難
互缺。否則只翼難飛，單輪莫運。欲自利利他，便難如願矣。魚山圓覺
庵者，創自有明，延及當代。或僕或起，興廢不一。迨民國八年，住特
境公和尚，發四弘誓，募化修葺。至十五年殿宇房廊，煥然一新。然而
殿宇既成，乃欲傳戒，以建叢林當務。於是千里走函，索序於予，以發
揮其義。予因其宏傳戒法，為法門之正典，遂不獲辭。惟<le>光</le>於宗於律於
教，皆無心得，何能不負所囑。但以平日聞於佛祖古德，而鄙見所領會
者，撮略言之，以塞其責。遺教經云，汝等比丘，於我滅後，當尊重珍
敬波羅提木叉。如暗遇明，貧人得寶。當知此則是汝等大師。若我住世，
<pb n="280"/>
無異此也。梵網經云，我是已成佛，汝是未成佛，若能如是信，戒品已
具足。又云，眾生受佛戒，即入諸佛位，位同大覺已，真是諸佛子。願
受戒諸佛子，各各自知自己本來是佛。以迷背故，反承此佛性功德力，
輪迴六道，受諸極苦。如轉輪聖王夢作蟻子，尋羶階下，自顧藐小。而
床上王體，依舊不失。及至於醒，方知幻作蟻形，了無實體。一切眾生，
亦復如是。佛本是而未成，業原無而妄造。高推聖境，甘處凡愚。獨讓
釋迦世尊，為一雄猛丈夫。豈不大可哀哉。倘受戒諸佛子，各各勉旃。
則不但不負境公傳戒一番婆心。亦可慰如來出世制戒一番聖意也已。

<h2>蘇州弘化社第六屆出納報告清冊弁言</h2>
因果報應者，世出世間聖人，平治天下度脫眾生之大權也。淨土法
門者，一切六道三乘，了生脫死圓證菩提之達道也。宋儒闢因果以後，
治國治家治身治心之法，徒存枝葉，了無根本。以馴至於狂流莫挽，無
可救藥。學佛不修淨土，縱能徹悟自心，深入經藏。若未到業盡情空地
位，依舊仍在六道輪迴之中。生死海深，菩提路遠。欲仗自力了生脫死，
則難如登天矣。不慧業重福輕，障深慧淺。雖有救國救民，自利利他之
心，而無弘法濟眾，已立立人之道。祇可量己之力，稍為刊佈宣說因果
淨土切要契機之經書。以期見者聞者，同生正信，同修淨業，同皆敦倫
儘分，閑邪存誠，諸惡莫作，眾善奉行，以聊盡我心而已。民十九年庚
午春，明道師擬立弘化社，流通前數年所排印各經書於上海淨業社。蒙
諸大居士佽助，得以開辦。不慧於夏初掩關蘇州報國寺，概不過問。次
年弘化社移至報國寺，頗形發達。至今年十月彼去世，弘化社事，無人
可托，祇可自任。然以七十六歲粥飯庸僧，又復拙於應酬。倘諸大居士
以為法為人之菩提心，仍舊維持。則弘化經書，固可遍佈遐邇，不至以
不慧接辦而廢弛也。書此祈諸大居士慧鑒。<little>（民國二十五年丙子仲春）</little>

<h2>杭州雲居山常寂光蘭若七七念佛緣起</h2>
念佛一法，乃如來普度眾生之特別法門。三根普被，利鈍全收。上
之等覺菩薩，不能出於其外。下之逆惡罪人，亦可入於其中。不斷惑業，
得預海會。一得往生，定證菩提。而況末世眾生，根機陋劣。不依此法，
<pb n="281"/>
其何能淑。微軍老和尚有鑒於此，爰於杭垣雲居山立一蘭若，名之為常
寂光。意以自他同念佛名，同生佛國。漸次進修，同得圓滿佛果耳。自
微公逝世，其徒悉恪遵師命，永守成規。今妙燈大師以念佛一法，普攝
定散。然必須專精用功，以期一心。庶可直登上品，速證寂光。擬於每
年冬季，剋期專念七七日。冀心佛相契，以證是心作佛，是心是佛之義。
感應道交，不負如母憶子如子憶母之誠。然法會既開，唯期普利。凡在
家善士，欲隨喜修持者，皆所應許。唯閨閣英賢，固宜安住家中，一心
念佛，不必入會。以期親得實益，而無諸譏嫌。生人景仰，而永息疑謗。
各隨自分，勉力修持，實為要務。普願見聞，同生信心，同修淨業。庶
可同生淨土，同證菩提。盡未來際，受諸法樂也。<little>（民國十三年甲子仲
夏）</little>

<h2>福州海門蓮社緣起</h2>
真如性海，寂照圓融。無能無所，不遷不變。尚無涅槃之名，何有
生死之事。但以眾生迷昧，全體埋沒。不了自心，妄逐幻境。由是於逆
順等境，起貪瞋癡，造殺盜淫。從劫至劫，輪迴六道，了無出期。反承
此寂照圓融，真如佛性之力。以作起惑造業，輪迴生死之本。豈不大可
哀哉。大覺世尊愍之，隨機示導，說種種法。俾彼各得就路還家，親見
佛性。無奈眾生根器不一，即生了脫，實難多得。因茲特開一信願念佛，
求生淨土一門。冀彼若聖若凡，同於現生悉得解脫也。良以是心作佛，
是心是佛，初非於心外別有所得也。以佛力不可思議，法力不可思議，
眾生心力亦不可思議。生佛互攝，感應道交，故得易於成辦耳。海門羅
禹曾居士，宿植德本，賦性慈祥。提倡淨土，不遺餘力。殆欲一切同倫，
同證本具佛性，以故臨終得遂所願。其子鏗端，彥俊，勉承父志，家中
設有佛經流通處。欲令附近淨侶，隨時念佛，故於流通處中，立一連社，
顏其額曰海門。以諸佛法海，唯念佛最易得入。真如性海，唯念佛最易
親證。以此念佛法門，乃為入諸佛法海，證真如性海之門。故名海門。
此約理而論。若約事說，則由其父海門居士提倡念佛。一切大眾，方知
世有至極廣大，至極圓頓，至極深妙，至極簡便之淨土法門。凡來此念
佛者，必須各各敦篤倫常，恪盡己分，閑邪存誠，克己復禮，諸惡莫作，
<pb n="282"/>
眾善奉行，戒殺護生，救濟急難。以此自行，復以此化他。能如是者，
則心與佛合，心與道合。現生即入聖賢之域，臨終直登極樂之邦。庶可
滿海門居士提倡之本願。而處處各建蓮社，一一彷傚海門。將見佛法興
隆，災障消滅。雨順風調，群登大同之世。民康物阜，共樂熙皞之天矣。

<h2>樂清佛教淨業社緣起</h2>
大覺世尊，愍諸眾生，迷本妙心，輪迴生死。示生世間，成等正覺。
隨眾生機，說種種法。雖大小權實不同，偏圓頓漸各異。要皆為令眾生
開示悟入佛之知見，究竟成佛而已。然眾生根有大小，迷有淺深，不能
直下暢佛本懷。又為末世眾生業障深厚，智慧淺薄，壽命短促，知識稀
少，匪仗佛力，決難了脫。於是特開一總攝初中後法，普被上中下根之
淨土法門。俾彼已證法身者，速成佛道。未斷煩惑者，亦出輪迴。其為
利益，超出一代時教之上。以一則專仗自力。一則兼仗佛力。譬如跛夫，
盡日只行數裡，若乘轉輪聖王輪寶，一日即可遍達四洲。故得九界同歸，
十方共贊。千經俱闡，萬輪均宣。以其為十方三世一切諸佛上成佛道，
下化眾生，成始成終之？持法門故也。溯自大教東來，遠公首開蓮社，
當時高僧鉅儒之預會者，凡百二十三人。自茲厥後，代有高人，續焰傳
燈，遍佈中外。如來大法，有律教宗密淨五種。唯淨土一法，最易修持，
最易成就。為律教宗密之歸宿。故古今律教宗密之知識，皆務密修，尤
多極力顯化者。此法真俗圓融，機理雙契。不但為學道者，立出輪迴之
法。實為治國者，坐致太平之基。故往聖前賢，通人智士，咸皆修持，
若群星之拱北，眾水之朝東焉。邇來人心不古，棄本逐末。歐風東漸，
競尚唯新。廢經廢倫，廢孝免恥，以馴致於大加提倡殺父殺母矣。有心
世道人心者，見此現象，恐人道或幾乎息，群起而設法挽救之。於是各
處咸立淨業社，居士林，提倡佛學。明三世之因果，示六道之輪迴。令
一切人守孝弟忠信禮義廉恥之八德。行格致誠正修齊治平之八事。則必
能懲忿窒欲，閑邪存誠，諸惡莫作，眾善奉行，而為世間賢人善人。發
菩提心，自行化他，信願念佛，求生西方，迨至臨終，蒙佛接引，往生
西方，而為出世間上善人。此各處立淨業社之大意也。溫州古為佛教興
盛之地。前者吳璧華極力提倡，故樂清虹橋，已有居士林之建立。今吳
<pb n="283"/>
智馨，林智明，集合各信士，於縣城中立一淨業社，以期改轉人心，輔
翼國政。深恐未諳佛理者，莫明其益之廣大深遠，特祈作記，以發揮其
義致。庶即心本具之妙道，人人皆可親得而實證矣。至於其所建立與所
修持，另有記者，此不備書。<little>（民國二十二年癸酉孟秋）</little>

<h2>南通佛教居士林唐閘分林緣起</h2>
大覺世尊，<little>（至）</little>此各處立淨業社之大意也。<little>（全同樂清佛教淨業社
緣起）</little>江蘇為南方佛法肇啟之地。南通密邇蘇州，昔年固家家觀世音，
處處彌陀佛矣。清季國運日衰，法運隨之而衰，以致經聲佛號，幾成絕
響。近來世亂已極，民不聊生，有心者咸皆提倡佛學。居士林淨業社等，
各處林立。陳慧恭居士糾集同志數十人，立一唐閘居士林。每月星期日，
凡入會之林友，及隨喜之善信，同來念佛一次。暇則隨便演說淨土法門
之修持方法，與其利益，及三世因果，六道輪迴，三綱五常，十善八德。
俾一切人咸知撥亂為治之道，超凡入聖之法。庶不至徒具可以作佛之佛
性，永劫長淪於三途六道之中，而不得受用也。諸林友祈示綱要，因略
陳法門之大致，並立林之緣起。願見聞者悉注意焉。則可不虛此生，不
虛此遇，追蹤往聖，了無遺憾矣。<little>（甲戌孟夏）</little>

<h2>南京佛教淨業社緣起</h2>
大覺世尊，<little>（至）</little>此各處立淨業社之大意也。<little>（全同樂清佛教淨業社
緣起）</little>南京為古來佛教盛興之地。今又立為首都。凡偉人傑士，學博智
深者，皆萃於此。不有淨社，則不易修實行而證淨果。又五方同處，龍
蛇混雜。不有淨社，則何由出幽谷而登喬木。於是楊先芬，魏仰山等諸
居士，於公餘之暇，率諸同志，修持淨業，以聞風隨喜者多，暫租妙峰
庵以為社址。又恐見聞及入社之人，不知法門利益，祈<le>光</le>作緣起以發明
之。則即心本具之道，即俗修真之法，即念佛以護國，即潛修而輔世之
益，皆可備知矣。<little>（民國二十四年乙亥季夏）</little>

<h2>滬西念佛社緣起</h2>
大覺世尊，調御眾生，隨機說法。雖大小偏圓不同，權實頓漸各異。
<pb n="284"/>
要皆為令眾生親證即心本具之真如佛性而已。然此佛性，即心本具。非
從外來，不自他得。如取家寶，受用現成。故其證也，乃極易事。無奈
眾生久居生死，迷惑甚深。喻如寶鏡歷劫蒙塵，欲令即複本體，徹現照
天照地之光明，固非一日二日揩磨之功所能得也。如來悲心真切，知眾
生自力親證之難。縱有修持，以煩惑未斷，再一受生，不免復迷。從玆
墮落者多，超昇者少。於是特開信願念佛法門。俾彼已證法身者，速成
佛道。未斷煩惑者，亦出輪迴。較彼唯仗自力修戒定慧，以迄了生脫死
超凡入聖者，其難易蓋天淵懸殊也。以一則專仗自力。一則兼仗佛力。
譬如跛夫盡日只行數裡。若乘轉輪聖王輪寶，一日即可遍達四洲。故得
九界咸歸，十方共贊，千經俱闡，萬論均宣。以其為十方三世一切諸佛，
上成佛道，下化眾生，成始成終之總持法門故也。溯自大教東來，遠公
首創蓮社，當時高僧鉅儒之與會者，凡百二十三人。自茲厥後，所有律
教禪密，莫不以求生淨土為返本還元之末後一著。以故蓮風扇於中外。
法利遍及古今。邇來人心不古，棄本逐末。歐風東漸，競尚維新。廢經
廢倫，廢孝免恥，以馴致於提倡殺父殺母等惡行矣。有心世道人心者，
見此現象，恐人道或幾乎息，群起而設法挽救之。於是各處立淨業社，
居士林，念佛社，提倡佛法。明三世之因果，示六道之輪迴。表佛性之
真常，贊淨土之超勝。令一切人守孝弟忠信禮義廉恥之八德。行格致誠
正修齊治平之八事。則必能懲忿窒慾，閑邪存誠，諸惡莫作，眾善奉行，
而為世間賢人善人。發菩提心，自行化他，信願念佛，求生西方，迨至
臨終，佛及聖眾親垂接引，令其往生，而為出世間上善人。此各處立社
建林之大意也。滬瀆為古來佛教盛興之地。今又為通商巨埠。於民國十
年間，已由王一亭等諸居士，創立佛教淨業社，佛教居士林，訂立規章，
克實修持。而滬西一隅，尚付缺如，爰由喬恂如，金善生等諸居士，在
曹行鎮殿子廟，創立念佛社。每月朔日，率諸同志，虔持聖號，迴向西
方。兼為演說修持利益。恐見聞及入社之人不知所以，乃祈<le>光</le>作緣起，
因為述其大意。須知以上所行，乃即念佛而護國。即潛修而輔世。彼拘
墟者，由無智眼，遂謂佛教滅倫理，無益人國。是何異生盲，承天日覆
照之恩，得以為人，以不見故，謂之為無。豈不大可哀哉。<little>（民國廿五
年丙子孟冬）</little>
<pb n="285"/>

<h2>淮安觀音庵普濟蓮社緣起</h2>
大覺世尊，<little>（至）</little>此各處立淨業社之大意也。<little>（全同樂清佛教淨業社
緣起）</little>淮安在昔，亦為佛法盛興之地。後遂寂然無聞。近來世風日下，
有心人群起而挽救之。於是於城中觀音庵，立一普濟蓮社。以期人各敦
行倫常正理，修持淨土法門。住持無為，亦具普濟深心。錙素一心，同
宏佛化。有楊佩文者，平生業儒，不知佛為何如人。因其孫未週歲而殤，
頗痛惜。某居士勸令入社念佛。並令閱淨土典章，彼遂精進常念。未三
月，佛前燈華，結一蓮花。中有舍利，大如粟米，色如翡翠。此殆彼之
精誠所感，致佛為現此瑞，以堅諸人之信心。願觀此文者，同生正信，
同務真修。則現在消除業障，增長福慧，優入聖賢之域。臨終蒙佛慈悲，
親垂接引，高登極樂之邦。唯願同人，咸各勉旃。<little>（民國廿二年癸酉冬
至日）</little>

<h2>靖江佛教居士林緣起</h2>
如來聖教，法門無量。隨依一法，以大菩提心修之，皆可以了生死，
成佛道。然於修而未證之前，不無難易疾遲之別。求其至圓至頓，最簡
最易，契理契機，即修即性，三根普被，利鈍全收，為律教禪密諸宗之
歸宿，作人天凡聖證真之捷徑者。無如信願念佛，求生西方一法也。良
以一切法門，皆仗自力。念佛法門，兼仗佛力。仗自力非煩惑斷盡，不
能超出三界。仗佛力若信願真切，即可高登九蓮。當今之人，欲於現生
了生死大事者，捨此一法，則絕無希望矣。須知淨土法門，法法圓通。
如皜月麗天，川川俱現。水銀墮地，顆顆皆圓。不獨於格物致知，窮理
盡性，覺世牖民，治國安邦者，有大裨益。即士農工商，欲發展其事業。
老幼男女，欲消滅其疾苦者。無不隨感而應，遂心滿願。今則人心陷溺，
世亂已極。廢經廢倫，廢孝免恥，實行獸化。種種邪說暴行，極力提倡。
若不挽救，則人道或幾乎熄。於是各處有心之士，群起而提倡佛法。明
三世之因果，顯六道之輪迴。示娑婆之濁惡，表極樂之嚴淨。以期斯世
之人，克已復禮，生入聖賢之域。了生脫死，沒歸極樂之邦。靖江殷德
增，朱慧超，黃慧真等諸居士，暨邑中士紳，於縣城立一佛教居士林。
<pb n="286"/>
每月朔望，及佛菩薩誕期，集眾念佛。午後念佛畢，請通文理緇素，演
說居塵學道，在野護國，敦倫儘分，閑邪存誠之道。真為生死，發菩提
心，信願念佛，求生西方，普令同倫超出苦海之法。俾一切人，知人皆
可以為堯舜，人皆可以作佛之所以然。實行孝弟忠信禮義廉恥之八德，
力究格致誠正修齊治平之八事。則於一切時，一切處，皆為希聖學佛之
事。此實不居位而護國救民，不現形而移風易俗之大方便法門。林友咸
以林既成立，當以大義普示來哲。庶若見若聞，咸發信心，共弘斯道。
自可天下太平。人民安樂矣。函祈不慧作序，乃書此以塞其責云。<little>（民
國二十八年己卯季秋）</little>

<h2>皋東佛學蓮社緣起</h2>
淨土法門，其大無外。為佛法之歸宿，亦世法之源本。約俗諦論，
舉凡孝悌忠信禮義廉恥之八德，格致誠正修齊治平之八事，離此則不能
究竟圓滿。約真諦論，舉凡斷惑證真，超凡入聖之妙道，一塵不立萬德
圓具之真心，離此則不能直下親得。況乎時值末法，人根陋劣。世道淪
溺，大破綱紀。廢經廢倫，將成禽獸之區域。殺父殺母，共逞梟獍之行
為。若不以三世因果，六道輪迴之事理。與信願念佛，求生西方之法門，
為之挽救。則人道幾乎息矣。於是有心世道者，群起而維持之。如皋東
雙墩諸善士，立一佛學蓮社，於已廢之火星殿。提倡敦倫儘分，閑邪存
誠，諸惡莫作，眾善奉行之世間法，以深立希聖希賢之基址。及真為生
死，發菩提心，信願念佛，求生西方之出世間法，以冀獲了生死之實證。
使世人同知本具佛性，同敦罔念作狂。共喻出苦要道，共思克念作聖。
孝弟之道，修於家庭。念佛之道，盈於道路。士農工商，均不廢其本業，
而人心漸變作佛心。老幼男女，亦各盡其天職，而亂世何難成治世。根
本培植既深，枝末暢茂自著。君子務本，本立而道生，欲家聲丕振，子
孫賢善，國運昌隆，人材蔚起者，宜於此各盡其心焉。其研究修持各方
法，自有古今著述在。此特表其所以然之大略而已。

<h2>南通餘東袁家廟佛教淨業社緣起</h2>
佛法者，長夜之慧日，飢世之稻糧，險道之導師，苦海之慈航。近
<pb n="287"/>
世人心陷溺，競興異計。凡古聖人所立綱常倫理，各欲推翻，竟成一無
法無天之世道。大張旗幟，實行獸化。以其邪說灌輸於無知無識者之耳，
肆意妄為，無所拘忌。而不知其自絕於人類，以永劫常墮惡道也。人情
如此，若不設法挽救，則此後之現像，何可設想。故有智之士，群起而
提倡佛學。以期人人知三世因果，六道輪迴之事理。而勉力為善，不敢
作惡，生為聖賢之徒。又令修信願念佛，求生西方法門。則仗佛慈力，
出此濁惡，得預蓮池海會。故餘東盛忠甫，江景春等諸善士，與本廟住
持慈輝大師，組織餘東淨業社，以為提倡。俾一切人咸知佛法，不徒闡
明惟心自性之妙理，因果輪迴之深義。即綱常倫理，較儒教尚為親切。
故遇父言慈，遇子言孝，兄友弟恭，夫和婦順，主仁僕忠，各各令其盡
自己之天職。又輔之以因果報應，生死輪迴之說。則縱極頑劣，亦當稍
戢狂心，遵行正道。以冀不招惡果，得受善報。況其斷惑證真之法乎。
須知佛法法門無量，修之及極，皆可以了生脫死。而於現生決定可以了
生死者，唯有淨土一門。其餘則多生多劫，尚未可決定即了也。良以一
切法門，皆仗自力。念佛法門，全仗佛力。亦兼自力由仗佛力故，易於
仗自力者奚啻百千恆河沙倍也。又須知念佛法門，實為十方三世一切諸
佛上成佛道，下化眾生，成始成終之總持法門。以故九界眾生離此法，
上不能圓成佛道。十方諸佛捨此法，下不能普度群生。若非宿種善根，
何能得聞此法。聞而不修，與修而不力，則可痛惜哉。既修持矣，又當
力敦倫常，恪盡己分。諸惡莫作，眾善奉行。戒殺護生，恤貧濟困。躬
行實踐，以身率物。存好心，說好話，行好事。則生有令名，沒登佛國。
漸次進修，以至成佛。方可不負自己即心本具之佛性，如來說法度生之
婆心。果能人人如是，則何有爾詐我虞，相爭相戕惡風。行看禮讓興行，
干戈寢息。人禍既無，天眷常臨。則世返唐虞，人樂太平矣。縱世人不
能盡如是行，而一人行之，其即可親得其益。而由一傳百，至千至萬，
至無量無邊，亦唯在人之提倡勸勵之勤怠何如耳。世道壞時，由一二人
而發起，以至壞得不可救藥。今欲令好，豈可不知此意，而推置度外乎。
故曰因地而倒，因地而起。離地求起，決無是理。願入會諸人，與見聞
者，同知此義，則何幸如之。至於淨土法門之修持法則，自有淨宗各經
論著述在。此中固莫由詳說，特為標其綱要而已。
<pb n="288"/>

<h2>宜興佛教淨業社緣起</h2>
佛法者，心法也。此之心法，人人本具，個個不無。而為世出世間
一切諸法之本。唯我釋迦世尊徹悟徹證。深愍眾生迷昧，以故隨眾生機，
為說即心自性，及五戒十善，六度萬行，並三世因果，六道輪迴，與信
願念佛，橫超三界等法。自東漢傳入中國二千年來，歷代王臣偉人智士，
多皆崇奉修持，廣為流通。試閱群籍，於歷代所建塔寺一事，可以想見
昔年佛法之盛矣。自清季來，國運日衰，兵戈迭興。哲人云亡，庸流日
多。所有僧眾，大多數皆不自振拔，自暴自棄，以致佛法一敗塗地。僧
眾既少倡導，儒者絕未一閱佛經，一覲高僧。徒守昌黎曲說，以佛為異
端，害世害道。以致社會庸人，同聲附和。遂成驅僧奪產，毀佛滅法之
惡現象。而道德淪喪，並佚出儒教範圍諸動作，遂甚囂於塵上矣。使一
切人，各各遵守五戒十善，及悉知三世因果，六道輪迴之理事。何得有
此禽獸不如之現象。推究禍根，不得不歸罪於昌黎之曲說也。又有，愚
夫愚婦，雖有好善之心，不得真實佛法，每每以煉丹運氣，當做佛法。
雖有好心，或稍培世福，或趨入魔道，深為慨嘆。由有此各因緣，致從
前大興佛法之地，或竟無聲跡，或稍存形相。致大多數人，如處長夜，
不見天日。豈佛法之不幸哉，乃吾人之大不幸也。須知佛法，是力敦倫
常之法。是陰翼郅治之法。是智信，非迷信。是積極，非消極。是救世，
非厭世。是兼善，非獨善。是合人生，非背人生。由世人不知佛法真相，
致於此大有益於國家社會，並各人之身心性命者，加以各種譏斥之惡名，
以自誤誤人。可不哀哉。同人等知見甚淺，初未研究，亦抱如上各種謬
見。稍一研究，方知歷代王臣偉人智士之奉行修持廣為流通者，以其能
窮究宇宙真理。能解決人生因由。能改革社會習尚。能鞏固國家基礎。
能促進世界文明。能普了諸法原委故也。嗚呼，今日之世界，非一大恐
怖之世界乎。今日之中國，非一地獄式之中國乎。今日之人心，非一魔
術式之人心乎。吾人處此險惡環境中，若不以佛所說之五戒十善，敦倫
儘分，三世因果，六道輪迴之理事，極力提倡。則人將與禽獸無異矣。
用是集諸同志，隨分隨力，為之提倡修持。然佛法法門無量，唯篤修世
善，信願念佛，求生西方一法。為最切要，最普通，最易下手，最易成
<pb n="289"/>
就之法。良以若不敦倫儘分，尚為世間罪人，何能上希佛佑。若不念佛
求生西方，誰能現生斷盡煩惑，了生脫死。是以我佛愍念不能頓斷煩惑
之人，特說此仗慈力即了生死之法。俾一切若凡若聖，同於現生悉得成
辦也。而晉之遠公大師，遂力宏此法。由晉至今，千五百餘年之緇素高
人，繼續宏揚。以致今日我等，同得聞熏修持，幸何如之。

<h2>慧濟居閱經室緣起</h2>
佛法者，乃十法界一切四聖六凡公共之法也。無一人不當學，亦無
一人不能學。以佛法，即心法。人誰無心，又復人誰識心。世固不乏聰
明博達之士，以其專主向外馳求，不知返觀內照。雖終日用心，終日說
心，畢竟不知心為何物。何也，以其只有辦事物之知識，絕無窮心性之
智慧故也。今天下之亂，已至極底，廢經廢倫，廢孝免恥。直欲舉世之
人，與諸禽獸，了無所異而後已。噫，可慨夫。詳觀古今治亂之由，莫
不皆以家庭而為根據。使斯民通皆敦行孝友，恪盡己分。知因識果，改
過遷善。如是則世未有不治，家未有不興，人才未有不蔚起，天下未有
不太平者。今之天災人禍，相繼而作者。皆因理學家破斥因果報應，生
死輪迴。俾上焉者無所勉，而懈於為善。下焉者無所畏，而敢於作惡。
相沿已久，殆將決裂。及歐風一吹，則人道將，幾乎息矣。究其本源，
乃理學家空談理性，廢棄因果之所致也。學說之貽誤，有如此者，可不
畏哉。今欲挽回世道人心，俾天下太平，人民安樂。捨如來即俗修真，
明因識果之道，其何能淑。良以如來遇父言慈，遇子言孝，兄友弟恭，
夫和婦順，主仁僕忠，一一各令儘自己之職分。則家敦和睦，人習禮讓
矣。再進而修淨土法門，則即世間法，修出世法。不離倫常日用，直入
如來法海。縱令根機陋劣，亦可仗佛慈力，得於現生了生脫死，超凡入
聖也。吳慧濟居士得聞佛法之後，深悲一切同人，未沐佛化。於是特請
淺近各佛書，以送初機，期其由淺而入深，下學而上達。又擬於自己家
中，另築一室，額之曰慧濟居。聚各種正知見之善書，及契理契機之佛
書。冀同族同村之人，同得瞻覽，同敦孝友，同修淨業。以期生入聖賢
之域，沒歸極樂之邦。其用心可謂懇切周摯矣。所願來此閱經諸善士，
各各生恭敬心，生難遭想。所宜取法者，必使措之躬行。所宜切戒者，
<pb n="290"/>
必須斷除淨盡。由是而希聖希賢，了生脫死。現身永膺多福，後裔長髮
其祥。皆可畢得矣。良由以正智慧，修行世間倫常大道，及出世間最為
圓頓，最為簡便之淨土妙法。則於身，於家，於眾人，於生死，均有所
濟也。慧濟居之義，蓋如是耳。非彼妄以己之法名為名，而欲人紀念不
忘也。爰為發其隱義，以告來哲。<little>（民國十八年己巳夏六月）</little>

<h2>阿彌陀佛百頌小序</h2>
昔徹悟禪師以教義宗乘，作念佛伽陀各百首。詞理圓妙，豁人心目。
餘友逸人和尚，輯古今淨土各法語，為西方公據。又按彌陀因地果位各
要義，以阿彌陀佛為首句，共成百頌，冀益初機。其頌以彌陀因地，棄
國出家，發四十八願，<little>（其各願之下二句均依隋慧遠法師無量壽經義疏
之各願科名、為一願之主語、）</little>具修六度萬行。以至圓滿三覺，而證十
三種名號。後復略頌國土莊嚴，佛慈普被，法門利益。雖詞理遠遜徹公，
而願名佛號，有利初機之記憶焉。今以百頌印書皮裡，將題及小序，印
於書面，以期閱者知所以云。

<h2>徹悟禪師念佛伽陀教義百偈小序</h2>
徹悟禪師深通教義，徹悟宗乘。晚年歸心淨土，自行化他。一以信
願念佛，求生西方為主。其所發揮，實為近代所罕見。今錄其教義百偈，
以為修淨業者作一善導。

<h2>畫佛兩利小引</h2>
觀經云，是心作佛，是心是佛。凡憶佛，念佛，觀佛，禮佛，畫佛，
皆名作佛。由其心念於佛，心中便現佛之相好莊嚴，功德威神。故曰，
是心是佛。為佛弟子者，可不致力於此乎。就中惟畫佛，更加親切。以
不用全副精神，不能得其相好莊嚴，慈悲態度也。吾徒李仲和，向喜作
畫，稍有可觀。近以皈依三寶，欲專畫佛，以利自他。又以家貧不能隨
意作諸功德，因發心畫佛，定價出請。得此筆資，除給紙筆顏料香燭外，
盡數作供養三寶及公益之用，決不自己私用。若用當獲盜三寶物，與欺
佛欺人之罪。如此實行以期自他同種善根，同消惡業。現生則福增慧朗，
<pb n="291"/>
報終則直往西方，為彌陀之弟子，作海會之良朋。爰為題之曰，畫佛兩
利，並略敘其大意云。

<h2>如皋募建薦孤弭災佛七道場小引</h2>
三界無安，猶如火宅。眾苦充滿，甚可怖畏。如來於法華會上，早
言之矣。近世刀兵之慘，振古未聞。殺人之法，無奇不有。致令國運危
岌，民不聊生。究其源由，總因眾生在迷，不了我空。故於違順等境，
起貪瞋癡，造殺盜淫之所致也。然淫盜二事，賢者以禮自防，愚者為法
所制，尚不至甚。唯殺生食肉一事，世俗習為固然，恬不介意。以致彼
此生生世世，互相報復，釀成如此極慘之劫。可不哀哉。同人等救世有
心，弭劫無力。竊以兵災所傷，一切孤魂，抱恨九泉，久必成厲。是以
大兵之後，必有疫癘及凶年。若不依佛法超薦，不但死者魂識無歸，亦
使生者心神痛怛。或致疫癘凶年。則如水益深，如火益熱矣。然佛法法
門廣大，無量無邊。唯念佛法門，最為第一。以彌陀因中，發大誓願。
若有信願念佛者，必定垂慈接引，令其往生西方也。今訂於某月某日，
於某處，起建七日念佛道場。凡屬善信，各宜發菩提心，來會念佛。以
期孤魂各得超昇，災障悉皆消滅。如不便來，亦須在家虔念。但以七日
之中，所有供佛之香燭果食，供眾之茶飯點心，供孤之香燭箔錠，所費
甚鉅。懇祈一切善信，各隨心力而為贊助。俾來會念佛者，於七日中咸
得仗眾人之財力，伸竭誠之供養，免來去奔馳之勞，得一心不亂之念。
俾所薦之孤魂，仗佛力以直往西方。如邑闔境，消災障而長獲吉慶。當
地各姓祖禰，悉托質於蓮池。法界所有眾生，盡棲神於安養。世界將見
佛天雲護，福祉駢臻，時和年豐，民康物阜，唐虞大同之象，或可見於
今日。唯祈各各不惜心力憶念，不惜財力資助。則其利益，莫能名焉。

<h2>如皋佛學會小引</h2>
世出世間事，若具熱心毅力，決無不成。鄧子璞君，前為募建金陵
法雲寺大殿，立四十八願捐冊，手題其額曰，有願必成。且為標其大意。
未久而其願果滿。蘇州陸西林，年逾八旬，家不甚豐，慨任一願，隨即
交清。洵足為成就善舉者之模範。今閱如皋馬塘佛學會章程，並聞承辦
<pb n="292"/>
之朱季等居士，悉皆認真淨修，而且力求撙節。當年經費僅需五百元。
現雖入會者只數十人，但能廣引會員，則人捐二元，自可無虞。況尚聽
人納八元六元四元乎。彼法雲殿二千元一願，尚得即滿。況此區區數元，
兼有徵信清冊，年終報告。誰不樂於入會，以期親沐佛化。現生為清淨
三業之善人，臨終作高登九品之聖眾。有願必成，敢為創辦與修持者保
任焉。

<h2>寧波寶慶寺念佛堂置田碑記<little>（代益舟師作）</little></h2>
竊間如來說法，眾生得度，難易遲速，大有差殊。是以圓音頓演，
機熟者即證菩提。一雨普潤，根小者但長分寸。由是頓漸偏圓，廣設逗
機之教。律教禪密，大開利物之門。求其是心作佛，是心是佛。即念念
佛，即念成佛。匯三乘五性同歸淨域，導上聖下凡共證真常。不斷惑業，
得預補處。即此一生，直登妙覺者，無如淨土法門之殊勝超絕也。誠可
謂佛教之宏綱，出塵之捷徑。所以往聖前賢，人人趨向。千經萬論，處
處指歸。在昔正像，代有高人。續焰傳燈，騰輝竺震。末世劣機，欲了
生死，捨此法門，其何能淑。舟初預僧倫，即聞斯道。欲結廬山之社，
用追雲塢之風。昔以布金無地，多年徒存此心。今則助道有人，一朝方
滿所願。茲有大護法某某，宿根深厚，篤信佛乘。欲轉穢土成淨土，爰
捨世財作法財。遂捐金錢若干元，用置稻田若干畝。所收租課，充念佛
費。延請七位師僧，執持六字佛號。畢生皈命，盡報投誠。自茲厥後，
永守不替。用報國恩，並酬檀施。所願現在未來同行外護，及見聞隨喜
善信人等，佛念一舉，凡情頓斷。福山聳而業海乾枯。罪霧消而慧日昭
彰。知佛所知，即持名而深達實相。住佛所住，生同居而直契寂光。又
願豎窮三際，橫遍十方，一切有情，同染此香。以此功德，恭祝國基鞏
固，佛日增輝。八荒戴有道之長，四海樂無為之化。

<h2>濟南淨居寺恭請大藏功德碑記<little>（代作）</little></h2>
如來大法，利益宏深。陰冀郅治，顯淑民情。使民日遷善，不知所
以為之者，非止唯令人斷惑證真，以自了出世而已。良由真如佛性，生
佛體同。人皆可以為堯舜，人皆可以作佛。但以迷而未悟，故於六塵境
<pb n="293"/>
緣，妄生染著。起貪瞋癡，造殺盜淫。致令長劫輪轉，永無出期。如來
愍之，為彼說心具佛性之理，三世因果之事。令修五戒十善，四諦十二
因緣，六度萬行，與即心即佛，及是心作佛，是心是佛之道。俾上根一
超直入如來地。中根漸次修習證菩提。下根洗心滌慮為賢善。芸芸眾生，
無一不被其澤。又以末世眾生，上根絕少。於是特開淨土法門，冀若聖
若凡，同於現生成辦道業。其法門之簡便易修，與利益之殊勝超絕。一
代時教，悉無有二。故雖愚夫愚婦，若能依教修持，亦得現生超凡入聖，
了生脫死。因茲古今有心世道人心之偉人，莫不提倡修習，護持流通焉。
對鳧居士宿受佛囑，乘願再來。愍濟南之道場湮沒，不辭勞瘁，特興淨
居。所有因緣，具載前碑。<little>（見增廣文鈔）</little>又念寺雖成立，安眾行道，
若無藏經，則何以備知如來立法之至意，與自行化他之所宜。妙蓮識等
摸象，纔堪驅烏。前委監理院務，已屬人不稱職。今又令充住持，能不
即見隕越。然既莫能辭，祗可勉力維持。遂同鳧老入都請經。雖蒙政府
俞允，而紙料工資，皆須自備。非三千圓，不克竣事。幸蒙新河縣長潘
君華齋，發菩提心，如數捐輸。其為功德，何能名焉。奉經回寺，並諸
建設，皆由善信出資贊助。又鳧老先募寺中養贍基金萬三千圓。近來諸
凡擴張，殊覺歉絀。因又募七千圓，以為輔助。多年經營，今得圓滿。
鳧老與諸檀信之功德，自有佛天鑒臨，令其消災增福。生登仁壽之域，
沒入極樂之邦。所願住此寺者，放下身心，專修淨業。暇則息心研究大
藏經典，庶教理明而修持得宗。自行著而化他有據。能如是則邪見不信
之輩，悉當深生正信，相率修習護持，以期永久流通焉。法無興衰，興
衰在人。唯願現未大眾，各各勉旃。以此功德，恭祝國基鞏固，治道遐
昌。佛日增輝，法輪常轉。俗美風淳，禮讓興而干戈永息。民康物阜，
人心轉而天眷常臨矣。

<h2>新昌石城寺重建智者大師衣缽塔記</h2>
智者大師，久證法身。十地等妙，均莫能測。乘宿願力，示生斯世。
降靈之夕，神光燭天。眉分八采，目耀重瞳。由蘊非常之德，故現非常
之相。是為梁武帝大同四年戊午歲也。甫離襁褓，臥必合掌，坐必向西。
遇像必禮，逢僧必敬。蓋欲為世模範，必謹之於其初也。弱冠出家，遍
<pb n="294"/>
研經論。越三年，是為陳文帝天嘉元年庚辰，聞慧思大師在光州大蘇山，
特往禮謁。思師一見即嘆曰，昔日靈山，同聽法華，宿緣所追，今復來
矣。即授以普賢道場，令修法華三昧。誦法華經，至藥王菩薩本事品，
是真精進，是名真法供養如來，豁然大悟，寂然入定。親見靈山一會，
儼然未散，獲旋陀羅尼。自是以後，照了法華，如杲日之臨萬象。達諸
法相，似清風之游太虛。遂以五時八教，判釋如來一代所說。俾閱經者
知其指歸，不致望洋興嘆，莫識津梁。以三止三觀，傳佛心印。俾修行
者，親見自己常住不變寂滅真心。其所修雖與禪宗小異，其所證實與禪
宗大同。以故禪宗傳燈各書，均列智者於應化聖賢科中。如上教行二事，
包括佛法淨盡。然皆屬自力進修之道，上根利智，亦可即生了辦。若根
器稍劣，又不知經若干生，若干劫，方能了生脫死也。於是隨順佛慈，
宏揚淨土。疏十六觀，決十種疑。以六即之義釋佛，令一切行人，知自
己一念心性，與佛無二。而佛則修德功極，性德圓彰。己則惟具性德，
毫無修德。性體不二，故六而常即。事修各別，故即而常六。知六而常
即，故不生退屈，上慕諸聖。知即而常六，故不生上慢，下重己靈。末
世眾生，定慧力弱，不仗佛力，其何能淑。又得如此妙釋，誰肯棄本具
之衣珠，往貧裡以循乞乎哉。由是宗風丕振，舉國欽崇。上自帝後宰輔，
下及淨信士女，靡不聞風依止，草偃風行。自法流震旦，德業之盛，無
有出其右者。至年三十八，始入天台山。是為陳宣帝大建七年乙未歲也。
至則見其山境，與其僧定光。乃十七歲禮佛發願時，神游之境，與所遇
之人也。固知宿與此山有大因緣。自茲以後，或在山宏法，或隨機應緣，
二十餘年大宏法化。具如本傳，此不繁述。隋文帝開皇十七年丁已，揚
州總管晉王楊廣，遣使迎師至揚州。師與使偕行，至新昌石城寺，知住
世緣盡，遂略舉法要以示大眾。言訖，唱三寶名，如入三昧。是為十一
月二十四日未時也。世壽六十，僧夏四十。遺命靈龕歸於佛隴。諸弟子
以師入滅於此，故為建一衣缽塔，以作紀念。令後世四眾見者聞者，同
種善根。自昔至今，千四百年，地隨時變，頗不適宜。寺僧汝愚，與諸
錙素議，遷於大佛岩之北。實為來龍之總脈，眾山之關鍵。地勢高而矚
望遠，庶可發起見聞者之善心。乃為敘述其大略云。

<pb n="295"/>
<h2>閩侯羅梓生居士生西記</h2>
世出世間，以誠為本。誠之所至，金石為開。況同賦此心之同人，
與了無有心，以眾生之心為心之佛菩薩乎。世未有誠不至而人興觀感，
佛垂加被者。亦未有誠至而人無觀感，佛無加被者。故希聖希賢，學佛
學祖者，唯當致其誠而已。吾於羅梓生居士生西事，得一證據焉。居士
名禹曾，字梓生，福建閩侯人。昆弟三人，伊居其次。少業儒，壯入軍
籍。八歲喪父。事節母，待兄弟，以孝友聞。賦性真實忠厚，儉樸廉潔。
內不欺己，外不欺人。以故軍官信任，令管軍需。十餘年除薪水外，絕
不染指。而且篤信佛法，頗厭塵境。中年喪偶，其念已同槁木寒灰。民
國壬戍丁母懮，遂屏絕葷腥，專修淨業。其子鏗端與彥俊，偕諸同志，
組織福州佛化社。居士鼓舞贊襄，提倡尤力。甲子夏社遷西湖開化寺，
人地均稱適宜。但以寺建已久，棟宇參差，佛像剝落。居士欲令來念佛
者觀感興起，遂獨任修葺而莊嚴之。工甫半而謝世。時在丙寅六月初九，
壽六十歲。鏗端能繼父志，俾得圓功。可謂善於事親矣。初居士將終前
十餘日，忽疽生於項，殆屬宿業。內潰，寒熱間作。居士欲借此苦，速
獲往生，令眷屬就室念佛，以助正念。亦有友人來助念者，每至數十。
預囑眷屬，臨終不得先行洗濯換衣哭泣等。喪中無論祭神待客，俱不得
用葷酒。殮服唯素布，不得用綢帛。子媳咸遵。雪峰達本方丈，特來開
示。故十餘日中，雖有痛苦，心常鎮定，了無異念。至臨終時，正念分
明，安詳而逝。眷屬等各節哀念佛五句鍾，方為洗濯換衣哭泣等，可謂
知法。及至入殮，頂們猶溫，四肢柔軟，可為生西之證。尤異者，子媳
皆發願終身長齋念佛。佛化社社友，為其念佛念往生咒者，凡三十餘家。
所念佛號，有一千五百餘萬。往生咒，有十一萬九千餘遍。俱以此祈蓮
品轉高，無生速證。非平生至誠感人，何能如此。噫，若居士者，可謂
一鄉之善士，如來之真子矣。或疑居士敦篤倫常，力修眾善，而且多年
念佛，何以臨終尚生惡疽。不知吾人從無始來，所結怨業，莫能悉數。
若不念佛，將長劫報復，無有了期。居士殆由念佛之力，轉後報重報為
現報輕報，以解脫生死諸苦，直往西方。高預海會，親炙彌陀，與諸上
善人同會一處也。昔戒賢法師尚嬰篤疾。玄奘法師臨終亦有痛苦。各蒙
菩薩指示安慰，謂是宿世惱害眾生之報。況博地凡夫乎。故為略書所以。
<pb n="296"/>
贊曰，卓哉居士，足稱哲人。雖居塵世，不染世塵。稟性孝友，勤儉
仁恕。家庭之樂，融融泄泄。律身嚴謹，接物和易。翹心淨土，冀證真
諦。既啟佛化，又新佛宇。金碧莊嚴，用表感慕。年登耳順，即示西歸。
眷友助念，功德巍巍。故致臨終，一心憶念。隨佛往生，頂暖可驗。其
子與媳，悉發誠願。素食念佛，畢生不變。以此功德，冀增蓮品。速證
無生，回度堪忍。社友祈予，記載其事。欲令見聞，同沾法利。爰取行
略，發其隱義。用滿如來，度生宏誓。

<h2>江母汪太夫人往生記</h2>
　淨土法門，利益宏深。自大法東流，以博地凡夫信願念佛，求生西
方。因茲出五濁而登九品者，何可勝數。以佛力法力眾生心力，三皆不
可思議。故得此奇特殊勝之果。實為一代時教之所無，而惟淨土法門為
然也。此之法門，唯重實行。以感佛故，得仗佛慈力，帶業往生。較彼
專仗自力斷惑證真，以超凡入聖，了生脫死者。其難易，不可同年而語
也。婺源江易園居士，初膺教職，每為學生講說，必以篤行孝友，恪盡
己分為事。至為講說義理，必期發揮盡致，了無餘蘊而後已。因茲過為
勞瘁，遂成痼疾，群醫診視，均不見效。後有友人勸以息心念佛，遂得
痊愈。由是屢親知識，專研淨宗。始知此法，實為十方三世一切諸佛上
成佛道，下化眾生，成始成終之殊勝法門。於是由親及疏，悉皆以此奉
勸。其母汪太夫人，賦性賢淑，一聞其說，即發心持齋念佛。日必課佛
萬餘聲。兼持觀音普門品，普賢行願品，往生，大悲等咒，以為助行。
今春因匪避地，值狹路，遇牛行擠轎。轎夫與轎，跌僕田中。轎已破裂，
而江母竟不警不怖，了無損傷。以在轎中，默持普門品故。是知江母之
功夫綿密，故得此感應也。年七十有八，耳聰目明，絕無老狀。至五月
末，示微疾，三十日聞其孫有朋，與人講四十八願，猶令侍者諦聽。因
問明日是初一乎。蓋預計歸期也。至夜半睡醒，覺痰閉而欬吐無力。於
是全家念佛，以祈速得往生。易園又復示以佛願弘深，當深歸向。若能
通身放下，一心念佛。必定感應道交，蒙佛接引，往生西方。歷一時許，
至辰刻，安然坐逝。逝時猶見頷動。蓋心中默念，但無聲可聞耳。自辰
及申，歷五時之久，念佛不輟。申後方為洗浴著衣哭泣等。以人之將終，
<pb n="297"/>
身力不支。若預為洗浴換衣及哭泣等，必致破壞正念，不克往生。今既
不移動，又不哭泣，大家同聲念佛。使彼心中惟有佛念，了無餘念。故
得正念昭彰，隨佛往生，誠可為法。願孝子慈孫，咸皆依此。其為孝慈
也，大矣。且江母預先囑其子媳，令終後首不戴佛，口不含錢，不著華
冠繡服，衣惟布制，項掛念珠而已。所有紙衣冥器，均不宜用。喪祭概
用蔬素，不得效世俗用葷祭神等。噫，江母之言之行，皆足以為末世法。
母儀閨閫，師範女流。其人雖逝，其德常存。願世之閨閣英賢，聞風興
起。以江母之言行，是則是效。則相夫教子，以成賢善。俾二妃三太之
懿行，又復見於今日。兼以深明即心本具之佛性，篤修即俗修真之淨業。
庶幾人敦禮讓，世復唐虞。本此了無形跡致治之道，以作挽回世道人心
之法。願各勉旃，則幸甚幸甚。

<h2>善女人何王氏聖緣生西記</h2>
　　佛言一切眾生，皆有佛性，皆堪作佛。然佛性是同，而眾生心相，
萬有不齊。或有信受，或有背馳者，何也。須知眾生雖皆在迷，由宿因
現緣不同，以致發生逆順二種現相耳。佛性如種子，宿因如播種，現緣
如時雨。種子既播於地，一經時雨，能不發生乎。而一切眾生，誰無佛
性，長劫輪迴，決不能了無宿因。所最關要者，在善知識開導，及自己
發決裂心耳。故法華經云，善知識者，是大因緣。所以化導令得見佛。
楞嚴經云，若眾生心，憶佛念佛，現前當來，必定見佛，去佛不遠。如
染香人，身有香氣，此則名為香光莊嚴。若上海何王氏者，本一無知無
識之婦女耳。自二十九歲，得聞淨土法門，遂皈依三寶，吃素念佛。深
厭娑婆濁惡，決志求生西方。三十年來精進不懈，於今民國十七年年五
十九歲，至六月十九日，預知時至，囑咐家眷。吾於今夜十二句鍾歸西，
汝等至時，當同聲念佛相助。切不可悲哀哭泣，以致壞我正念。因自行
沐浴，著所制壽衣。先念大悲咒若干遍，次即專念阿彌陀佛聖號。至十
一句鍾，闔家大小同聲助念南無阿彌陀佛。至十二句鍾，遂端坐念佛而
逝。夫如此作略，雖古今學問功業蓋世者，亦不多見。況其下焉者乎。
而何王氏以一無知無識之婦女，乃能於三十年精進修持，致臨終現如是
相。足見一切眾生皆有佛性，皆堪作佛。及淨土法門，實為轉凡成聖之
<pb n="298"/>
第一法門　。願見聞者，同事修持。庶可不孤佛化，不負己靈也已。

<h2>樂慧靜優婆夷生西記</h2>
自大法東來，廬山結社。一切善知識，多皆主張淨土法門。以其仗
佛慈力，較彼專仗自力者，其難易奚啻天淵懸殊也。而一切四眾，由念
佛而親證三昧，斷惑證真，直登上品者，亦不乏人。其他以真信切願，
持佛名號，感佛接引而往生者，則非算數譬喻之所能知也。定海樂斌章，
雖作商業，然頗信佛。今春來滬，適<le>光</le>寓太平寺，遂與其妻同來，求受
三皈五戒。斌章法名慧斌，其妻法名慧靜。因與文鈔嘉言錄等書，令其
依之修持。慧靜從此專意念佛。至五月半間得病，以迄七月初，猶能勉
強支持，禮拜念佛。此後則臥床不起，然心中常自默念佛號。至八月初
七夜，咳嗽一小時，遂睡著。夢見許多僧人，及諸童子，與幢幡等。及
醒病苦全愈。至初九夜，又夢見觀世音菩薩，與眾僧及諸童子。初十夜，
侍病者及諸眷屬，見彼口念佛號，手作拜勢者十餘次，遂睡去。醒云：「
佛已來過，吾將往生。問何時去，則云不知。次日令將所有衣服首飾，
均變賣作善舉。勸家人為善修德，明因知果。至午，眼忽發光。其光似
黃非黃，似紅非紅。即云佛來也。面作笑容。其身先日已浴過。又令女
傭再為洗腳。自己洗面。眼光即發。謂慧斌曰，佛與大勢至菩薩，及諸
童子，接我到西方去。慧斌欲再問，云莫攪亂我。但隨助念者，默持佛
號，不數分鍾，即逝。夫慧靜以一弱女子，聞淨土法門未及一年，便能
臨終有此瑞相。足見眾生皆具佛性，佛願不虛。永明所謂萬修萬人去者，
為的確可據也。慧斌持狀來。又以遺資助印歷史感應統紀。因節錄其事，
並示法門大意，而為之記。<little>（十八年己巳季秋）</little>

<h2>楊佩文居士得舍利記</h2>
楊佩文，江蘇淮安縣城人，年四十四歲。向讀書訓蒙，近亦輟館。
今夏六月下旬，以孫未週歲而殤，頗痛惜。一居士勸其入普濟蓮社念佛，
並令閱文鈔嘉言錄等，頓生信心，念心頗純切。至九月下旬晚課時，見
佛前油燈，結一蓮花。花心有一黑珠，後花落而珠流於案。大如粟米，
色如翡翠。頗以為異，而不知其為何物。遂持至蓮社，亦無識者。十月
<pb n="299"/>
中旬，以書並此舍利寄<le>光</le>，求證明。<le>光</le>即以小磁盒盛之，令護關
師及三
四俗弟子看。時其質，大於初開封時有二三倍。亦不甚介意，即供於佛
前。次晨早課畢視之，已無有矣。遂即報書彼蓮社，謂此系精誠所感之
舍利。昨看畢供佛前，今晨視之無矣。或復歸原所，祈為詳察。後得彼
書云：「蓮社家中，俱無所有。而佩文愈生正信，知佛法不可思議，求皈
依。因為取名慧潛。蓋取顓蒙念佛，即可潛通佛智，暗合道妙之意。外
道謂精氣神煉之久久，則成舍利。宋人刻龍舒淨土文板，及繡經，於刀
下針下得舍利。及此燈花之舍利，是誰之精氣神所煉者。應以舍利身得
度者，即現舍利而為說法。<little>（民國廿二年冬至日）</little>

<h2>阿育王佛舍利塔紀實</h2>
浙江寧波鄞縣東鄉四十里鄮山，有廣利寺。原名阿育王寺，故人仍
稱之。昔佛滅後，中天竺國阿育王，統王閻浮，威德廣大。所有鬼神，
悉皆臣屬。意欲普利世人，啟其祖阿闍世王所藏之八萬四千佛舍利。役
使鬼神，碎七寶眾香為泥。一夜造成八萬四千寶塔，散佈南贍部洲。耶
舍利尊者，伸手放八萬四千道光。一鬼捧一塔，順光而趨，至光盡處，
則安置地中。東震旦國，有十九處。大教東來，次第出現。如五臺育王
等是也。育王之塔，晉武帝太康三年，有僧慧達，乃利賓菩薩示跡。禮
拜請求，從地湧出。遂建阿育王寺，供於殿內石塔中。塔門常鎖，有欲
睹舍利者，先通知塔主。殿中禮佛，禮畢，跪於殿外階緣。每有人跪，
凡欲睹者，均隨之而跪。塔主請塔出，先令居中跪者睹。次則遍令隨跪
者睹。雖一日隨睹數次，亦不以為煩。其塔高一尺四寸，周圍亦只尺餘。
塔之中級內空，中懸一實心鍾，鍾底正中，有一針，舍利附於針端。四
面有窗，華格欄遮，手不能入。即於華格孔中睹之。其舍利之形色大小
多少定動，均無一定。平常人睹，多見是一粒，亦有見二三四粒者。有
見舍利靠於鍾底不動者。有見一針下垂至寸許者。有見忽降忽昇，忽小
忽大者。有見青者黃者赤者白者。及一色之濃淡不同，並二色相兼之各
種異色者。有見色氣黯然者。有見色氣明朗者。不獨人各異見，即一人
亦多轉變不一。又有見蓮華及佛菩薩像者。亦有業力深重，完全了無所
見者。見其小時，每如小？豆大。亦有見如黃豆大棗大者。明萬曆間，
<pb n="300"/>
吏部尚書陸光祖，篤信佛法，極力護持。與親友數人來睹，初看如小豆
大。次如黃豆大。次如棗大。次如瓜大。次如車輪大。光明朗耀，心目
清涼。時舍利塔壞，塔供庫房，陸遂發心重修塔殿。彼親友所見亦甚好，
但無陸之奇特神妙耳。須知如來大慈，留此法身真體。俾後世眾生，種
出世根。以由睹此神異，自可生正信心。從茲改惡修善，閑邪存誠，以
期斷惑證真，了生脫死。直至復己本具佛性，圓滿無上菩提。此如來示
現不思議相，曲垂接引之本心也。願見聞者，同深感念，則幸甚。<le>光</le>於
光緒二十一年幸得虔禮數旬，兼閱育王山誌，故知其詳。

<h2>南通金沙區佛教居士林成立宣言</h2>
因果者，世出世間聖人，平治天下，度脫眾生之大權也。儒教聖人
注重因果，見於經傳者，多難勝數。孔子之贊周易也，最初即曰，積善
之家，必有餘慶，積不善之家，必有餘殃。須知既有餘慶餘殃以及子孫，
則本人之慶殃為更大矣。然本人慶殃，固不專在現生論，必並來生後世
而論，方得圓滿周到。即此語以察聖人之心，其三世因果，六道輪迴之
事理，已彰明顯著於言外矣。箕子之陳洪范也，末後則曰，向用五福，
威用六極。此五福六極之說，深含三世因果之義。乃聖王教民希向五福，
畏懼六極，修德立命，趨吉避凶之德政。世儒不察，歸之王政之賞罰。
不但深誣王政，亦且事理矛盾。宋儒竊取佛經之奧義，以發揮儒教。恐
人各學佛，以致儒門冷落，遂以如來所說治己治人治國治天下，普令眾
生超凡入聖了生脫死之根本法，一刀砍斷。令一切人無希向畏懼。謂因
果報應，乃佛設此以騙愚夫愚婦，奉彼教耳，實無其事。人死之後，形
既朽滅，神亦飄散。縱有剉燒舂磨，將何所施。神已散矣，令誰託生。
由此之故，儒者於因果輪迴，皆不敢出諸口。徒賴正心誠意，以維持世
道人心。既無因果輪迥，一死即了。則正心誠意有何益。不正心誠意有
何損。從茲善無以勸，惡無以懲。以馴至於提倡貪欲，獎勵惡行，不以
為恥，反以為榮者。皆以破斥因果輪迴之語以釀成之。而人道將幾乎熄
矣。於是有心世道之人，群起而挽救之。居士林，淨業社等，各處建立。
提倡因果輪迴，與超出因果輪迴之淨土法門，必使因地而倒，仍復因地
而起。金沙居士林，已經成立，當於居士之名實事業，一肩擔荷。則世
<pb n="301"/>
返唐虞，人希聖賢，當不久可親見矣。所言居士之名者，居家修道之士
也。實者即敦倫儘分，閑邪存誠，諸惡莫作，眾善奉行，修行世善，以
立其基。真為生死，發菩提心，信願念佛，求生西方，普願自他，同了
生死。能如是者，方可不負居士之名。事業者，即以身率物，宏揚佛化，
唯以自利利他，已立立人為志事。於虛名浮利，略不縈心。於倫理清規，
決不違犯。俾凡見者聞者，悉生景仰之心。所謂以言教者訟，以身教者
從。世出世間，無一事不以身為本者。本若不立，縱有作為，悉是場面
上事。既非真修，必招外侮。反令邪見人據此以謗佛法。自他二利既失，
生死大事何了。若是入林林友，各發金剛堅固之心，誓行自他兼利之事。
盡倫學儒，盡性學佛。追蹤過去先覺，不肯稍涉退屈。是名真佛弟子，
是名真大丈夫。則居士之名實事業，可以光輝即世，垂裕後昆矣。<little>（甲
戌孟冬）</little>

<h1>偈頌</h1>
<h2>題吳江費陂龍靈巖藏經圖偈</h2>
高高山頂上，建巍巍寶塔，塔中貯佛像，及與諸經卷。佛經在塔中，
常放大悲光，凡夫雖不見，亦冥受其益。譬如陽春到，萬卉咸發生，由
此勝因緣，種成佛善根。迨至機緣熟，精進修淨行，複本有佛性，直成
菩提道。古人建此塔，深欲繼佛志，塔久遂傾毀，佛經乃出現。居士費
陂龍，收得若干卷，裝璜送靈巖，及與諸親友。爰繪靈山圖，作後世紀
念，緬惟佛慈悲，令諸含識見。其事實難思，或聞不信受，始以風俗事，
反顯其勝利。世有極毒蛇，及與極瘋狗，或嚙人衣服，其人即便死。又
有嚙人影，或目視其人，其人亦即死，以毒業重故。此眾生惡業，勢力
尚如此，何況佛慈悲，逾天地父母。一得蒙見聞，即獲難思益，若深思
此義，當痛哭不息。普願一切人，感佛大慈悲，當如救頭然，念佛求攝
受，凡見佛化事，及與諸眾生，一一作佛想，不敢生輕忽。以此勝功德，
迴向生西方，決可臨終時，蒙佛親接引。以此薦父母，是名真實孝，以
故梵網經，令孝順父母。盡法界聖凡，皆悉令成佛，庶可為盡倫，不愧
為佛子。費子欲薦親，祈書所繪圖，因推原其意，書此以勖勉。<little>（庚辰
秋季）</little>
<pb n="302"/>

<h2>普為施資流通歷史感應統紀及展轉傳佈看讀諸善信迴向偈</h2>
三界一切法，唯是一心作。順道則善吉，逆理則凶惡。懿哉古大人，
存心同天地。用己才智力，參贊其化育。事事欲普利，天下及後世。博
愛而濟眾，了無居德意。功高名譽隆，德大吉慶蒞。生備享五福，餘慶
覃後裔。此風若興行，世界自安治。人各懷禮讓，咸思盡己誼。哀哉諸
小人，唯知有自己。存心與作事，絕不循天理。陷人以自安，損人以自
益。唯務得現利，不知折宿福。及至結果時，苦報無窮極。徒為人所憐，
罪業莫由息。上啟於唐虞，下迄於明代。善惡各事跡，諸史悉備載。今
世道陷溺，有識咸懮懼。吾友聶雲臺，設法為救濟。特請許止淨，輯感
應統紀。排印廣流通，法戒冀自取。幸得諸善士，出資逾萬元。敬印二
萬部，用普結善緣。所餘之淨資，另排報紙本。字小而價廉，慰青年學
悃。報紙印四萬，流佈於遐邇。舉凡見聞者，無不生歡喜。兩種出版後，
止淨重校閱。稍有所增修，比初逾親切。李耆卿居士，願任剞劂資。寫
刻請高手，必期永傳持。餘亦令重排，書報二種本。加以增修字，以期
垂久遠。因果之理事，既以大明顯。有心世道人，得有所舒展。普願見
聞者，設法廣流通。庶幾息競爭，直臻於大同。願彼發起人，及與編輯
者。助印諸善士，看讀取法者。現在及未來，一切諸善人。同消諸惡業，
同長勝善根。生則獲五福，沒則登九品。先亡生淨土，後裔為世准。風
雨常順適，物阜而民康。俾彼四夷人，咸來觀國光。<little>（民國十九年庚午
閏六月吉日）</little>

<h2>敬為施資流通觀世音菩薩本跡感應頌及展轉傳佈看讀諸善信迴向偈</h2>
猗歟觀世音，誓願難思議。久成等正覺，復現菩薩身。隨類而逐形，
尋聲以救苦。可惜世間人，多多皆不知。故特著此書，冀得廣流佈。幸
蒙諸善信，任印已數萬。從此屢續知，屢續相任印。能至數十萬，庶慰
菩薩心。又復遍翻刻，中外廣傳播。俾知觀世音，實一切依怙。譬如大
火炬，普照於昏衢。亦如巨鐵輪，普渡諸沈溺。盲人之導師，病夫之醫
藥。寇賊時城郭，飢饉時稻糧。須知菩薩恩，逾天地覆載。縱盡劫宣揚，
亦止示少分。願諸任印者，業障悉消除。福慧咸增長，諸凡皆如意。生
<pb n="303"/>
則獲五福，沒則登九品。過去諸祖宗，資之生淨土。現在各椿萱，咸皆
獲壽康。所有子與孫，悉能振家聲。年歲常豐登，盜賊悉革心。家家崇
慈善，處處行仁義。俾此澆薄俗，轉作淳樸風。法界諸有情，同得圓種
智。<little>（民國十五年丙寅春）</little>

<h2>普為助印及讀誦受持展轉流通各佛經者迴向偈</h2>
願以此功德消除宿現業增長諸福慧圓成勝善根所有刀兵劫
及與飢饉等悉皆盡滅除人各習禮讓一切助印者展轉流通者現
眷咸安樂先亡獲超昇風雨常調順人民悉康寧法界諸含識同
證無上道

<h2>普為施資流通及見聞受持展轉傳佈<little>（學佛人可否吃肉的研究）</little>諸善信
迴向偈</h2>
近世之殺劫振古所未有推究其根源實由於饞口特流佈此書
欲藉以挽救普願見聞者戒肉咸茹素茹素甚衛生且不傷物命庶
我仁慈心上繼乎往聖殺業既不結世道自太平只此救物法永利
於群萌回諸君功德往生佛淨土見佛證無生作六道恃怙

<h2>蘇州報國寺關房題壁偈<little>（民廿四年）</little></h2>
虛度七十，來日無幾。如囚赴市，步步近死。謝絕一切，專修淨土。
倘鑒愚誠，是真蓮友。

<h2>禮念觀音菩薩迴向偈</h2>
稽首觀世音，慈悲大導師。久證無上道，安住常寂光。
為憐眾生苦，復現十界身。應何身得度，即為現何身。
近令生善道，遠令證菩提。菩薩慈悲力，諸佛莫能說。
我弟子某某，從無始至今。由惡業力故，輪迴六道中。
經歷塵剎劫，莫由得出離。幸承宿善根，得聞菩薩名。
欲仗大悲力。現生生淨土。長時稱聖號，兼禮拜供養。
懺悔諸惡業，增長諸善根。唯願垂慈憫，消我諸罪障。
<pb n="304"/>
放光照我身，舒手摩我頭。甘露灌我頂，湔滌我心垢。
令我身與心，悉皆獲清淨。我願盡此身，及未來際劫。
普與諸眾生，說菩薩恩德。令彼咸歸依，悉發菩提心。
願垂慈憫故，證明而攝受。

<h2>題玉嵀大師心跡頌</h2>
玉嵀大師，乃<le>光</le>五十年前之同學。其性情質直而謙和，其修持切實
而誠恪。不為住持，不收徒眾，與<le>光</le>相埒。注重持律與念佛，故晚年多
刻律宗之著作。蓋欲堅其基址，冀來哲同生極樂。幸師已歸安養，愧<le>光</le>
猶在此世受驚噩。願師祈佛垂接引，庶可同隨如來學。

<h2>華嚴經感應頌</h2>
華嚴一經，諸經中王。末後歸宗，導往西方。無機不被，無法不攝。
縱欲贊揚，窮劫莫竭。若無宿根，名亦難聞。何況書寫，受待精勤。是
經義理，不可思議。果報功德，亦復如是。紙格印妥，回祿已臨。越例
夜送，人出店焚。寫畢裝好，忽逢大劫。全家遠逃，物悉被竊。唯獨此
經，了無傷損。歸來一見，不勝欣幸。劫屬共業，誠系別業。由誠感故，
應亦特別。經之大義，予序已明。今作此頌，用表誠靈。願見聞者，各
事修持。以期壽盡，會預蓮池。
印老法師為崧喬居士再譔寫經靈感頌，回函並囑須將經過數險得保
無恙之事實，略釋幾句於頌後，俾閱者同生信心云云。按居士寫經至付
文新印肆所印，初印千頁，某日下午七時印竣，肆例逾六時貨不外運。
此次忽破例送居士家，甫及門，則文新已被走電焚燒。殆別有驅使之者。
否則何以外送，而有如是之巧耶。
甲戌三月十三黃昏時，居士公館比鄰失慎。僅隔一垣，勢將殃及。
居士寫經，神不外馳，竟充耳無聞。迨家人驚促遷避，所寫尚有兩行未
完。以自寫經以來，每一紙從未中輟，不願輕破此例，仍然安坐續寫。
及寫畢，則火勢已衰，竟慶無恙。又若隱有神護者。
丙於春寫經圓滿，付湯家巷積古齋襯裱，剛裱完送回，次日對門高
萬豐紙店即失火。既免殃及，又未點水濺污經頁。有如兵戎交加，俗謂
<pb n="305"/>
子彈中人，確有眼睛者。設非神靈呵護，奚能如是。
丁丑秋吳門失陷，驟遭大劫。居士全家遠避，所有物件，被竊一空。
唯經獨存，毫無損壞。尚有宅將被毀之事實發現，得以幸免，亦賴是經。
佛法不可思議，竟有如是之明徵。世人仍多不信，反生毀謗，實是如來
稱為可憐愍者。故老人云，願見聞者，各事修持，以期壽盡，同預蓮池。
實剖心瀝血之懇切語，統祈世人共勉之。戊寅秋日奉印老法師命德森代
述

<h2>焦山吉堂上人往生頌</h2>
大哉淨土門，為諸法歸宿。普投一切機，無一不得入。上則攝等覺，
下不遺惡逆。萬流咸赴海，由佛大願力。偉哉吉堂師，慧根自宿植。幼
即豎標格，入法超塵俗。從茲律教宗，三各得其旨。欲得現身了，遂專
修淨土。特發三種心，冀登上品蓮。壽甫五十四，淨業已告圓。預知往
生時，命眾念佛送。師猶朗念佛，忽爾入寂定。徒輩欲傳揚，祈餘述大
致。願諸見聞者，各各悉注意。

<h2>贈佛光社諸善人頌</h2>
三皈五戒六齋日，此是初機入道門。若願花開親見佛，專修
淨行種深根。

<h2>贈佛光社社友大會頌詞</h2>
我佛拈花，迦葉微笑。道本在心，無他奧妙。人同此心，心同此理。
道心惟微，雖微實一。人生有欲，欲生於境。前境若無，念亦不起。眾
欲紛乘，道心乃蔽。蔽之謂迷，覺則不迷。迷曰無明，無明曰癡。貪心
瞋心，俱生於是。因惑造業，是謂惡因。既種惡因，苦果隨之。佛憫眾
生，發無緣慈。說戒定慧，治貪瞋癡。因戒生定，因定發慧。慧為般若，
照破無明。如斬妖劍，如暗室燈。由苦出樂，由凡入聖。莫不由此，同
登大乘。惟依般若，乃波羅蜜。心經金剛，皆明此義。心經深行，在觀
自在。明心見性，五蘊何在。此乃理修，功在於解。金剛一經，說空四
相。真理既顯，四相皆妄。書寫讀誦，為人解說。經中贊嘆，福德無量。
<pb n="306"/>
此何以故，自覺覺他。展轉饒益，無有限量。此乃事修，功在於行。心
佛眾生，三無差別。道同心同，是故無別。禹稷顏子，易地皆然。道同
心同，所以皆然。若無眾生，佛法不立。若不利人，何能自利。顏子三
月不違仁，禹稷本此救飢溺。眾生個個有佛性，十惡十念生淨土。大千
世界同一心，是心成佛心作根。無量光兮無量壽，靈山至今未散會。

<h1>法語別錄</h1>
淨土法門，乃十方三世一切諸佛，上成佛道，下化眾生，成始成終
之圓頓法門，以故等覺菩薩，已鄰佛地，尚以十大願王，迴向往生，逆
惡罪人，將墮阿鼻，若能稱念洪名，即預末品，法門之妙，無以復加，
世每以愚夫愚婦，悉能修持，謂為淺近，致令如來究竟度生之心，郁而
未暢，眾生現生出苦之道，塞而罔通，真歇了禪師云，念佛法門，徑路
修行，正按大藏，接上上根器，傍引中下之機，又云，乃佛乃祖，在教
在禪，皆修淨業，同歸一源，入得此門，無量法門悉皆能入，伏願一切
見聞，同隨華藏海會之班，一致進行，迴向往生也已

<sarticle>印祖文鈔三編下冊卷四</sarticle>
<h2>寶山居士林開幕頌</h2>
如來大法，為諸法源。一塵不立，萬德俱圓。舉凡世間，及出世間。
因果事理，無不包含。敦倫儘分，希聖希賢。必使心地，衾影無慚。修
戒定慧，斷貪瞋癡。自利利他，同證菩提。譬如築室，先治地基。地基
堅固，無往不宜。是以學佛，先須敦倫。倫常無虧，方合道真。末世眾
生，業障重深。唯仗自力，難免沈淪。如來悲憫，開淨土門。以真信願，
持佛洪名。生以誠感，佛以悲應。感應道交，如相現鏡。都攝六根，淨
念相繼。果能如是，萬修萬去。又須始終，盡敬竭誠。諸惡莫作，眾善
奉行。言教者訟，身教者從。相觀而化，其益甚隆。寶山創建，居士法
林。特書大義，發起信心。念佛一法，普攝諸法。空含萬象，豁徹暢達。
願見聞者，同皆興起。庶幾劫運，從茲消弭。人心既轉，天眷自臨。時
和年豐，永享太平。

<pb n="307"/>
<h2>王母程太夫人懿德頌</h2>
緬維王母，宿根甚深。幼嫻母訓，孝養雙親。長歸王門，克諧以孝。
相夫持家，恪盡婦道。王公逝世，撫育兒曹。嚴慈併用，法巽雙昭。子
既成立，命出求學。以身許國，期追先覺。柏齡近年，深入佛法。勸母
一心，修持淨業。及至臨終，念佛而逝。未見瑞相，齡頗懮慮。特加精
進，觀佛及母。得見母面，與佛相似。母子在生，相依為命。沒後勖子，
復垂顧映。懿哉王母，閨閫英賢。爰書大略，永用流傳。

<h1>贊</h1>
<h2>先德比丘尼像贊</h2>
自入空門，唯佛是念。二六時中，不令間斷。念之既久，心與佛合。
預知時至，屆期坐脫。欲利坤倫，特為頌贊。願彼後代，永守懿范。

<h2>高鶴年居士像贊</h2>
人言居士性甚偏，我謂所偏即是圓。由偏故不理家計。由偏故深通
教禪。由偏故雲游全國諸名勝。由偏故遍參宗教諸高賢。由偏故專修淨
土特別法。由偏故普令同仁結淨緣。由偏故不立嗣續，捨家為庵，安住
貞節，俾全其天。今已將離此五濁惡世，直登西方極樂世界之九品寶蓮。
因王一亭老友所寫之真，特表其偏之所以然。<little>（民國二十五年丙子季春）</little>

<h1>題辭</h1>
<h2>飭終津梁提要</h2>
臨命終時，四大分張，眾苦畢集。若非三昧久證，誠恐不易得力。
況眷屬不諳利害，往往以世情而破壞彼之正念。此飭終社之所由結集也。
飭終云者，即助生之謂也。蓋以行人當此時節，得人開導而輔助之。則
欣厭心生，貪愛情息。耳聞佛名，心緣佛境。自可與佛感應道交，蒙佛
接引往生西方。譬如怯弱之人，欲登高山。前有牽者，後有推者，左右
有扶掖將護者，自不至半途而廢耳。即使平素不聞佛法之人，臨終蒙善
知識開導，令生信心。又為助念佛號。令彼隨大眾音聲，或出聲念，或
心中默念。果能如法助念，無一切破壞正念等事，亦可往生。以佛力不
<pb n="308"/>
可思議，法力不可思議，眾生心力不可思議，故得此殊勝利益也。願為
人子孫與諸眷屬及父母等，同知此義，同依此行。方可名為真慈孝親愛
也已。

<h2>靈巖山寺念誦儀規題辭</h2>
一切佛經，及闡揚佛法諸書，無不令人趨吉避凶，改過遷善。明三
世之因果，識本具之佛性。出生死之苦海，生極樂之蓮邦。讀者必鬚生
感恩心，作難遭想。淨手潔案，主敬存誠。如面佛天，如臨師保。則無
邊利益，自可親得。若肆無忌憚，任意褻瀆。及固執管見，妄生毀謗。
則罪過彌天，苦報無盡。奉勸世人，當遠罪求益，離苦得樂也。

<h2>阿彌陀經白話解釋題辭</h2>
阿彌陀經，乃一切聖凡同修之道。亦決於現生了脫之法。文雖顯略，
義極宏深。古德欲人皆修習，以故列為日課。每有普通善信，文理不深，
縱看古德著述，依舊莫知其義。黃涵之居士欲一切人同沐佛恩，俱獲實
益。以白話體而為解釋。俾稍識文字者，悉可瞭然。初次印千部，未久
函索罄盡。乃作廣佈計，稍縮其式。同志任及二萬，以期修持淨業之初
機學人，同得受持。所願得是解者，恭敬修習，展轉流通。普令同人皆
得受持。以此功德，資益淨業。則盡此報身，直登九品。見佛聞法，證
無生忍。其為樂也，莫能喻也。
諸大乘經，皆以實相為體。所說諦理，了無軒輊。若論機宜，則於
無軒輊中，大有軒輊。以一切諸經所說法門，皆須自力修習。以至斷惑
證真，方有了生死分。淨土三經所說，則博地凡夫，以深信願，持佛名
號，求生西方。兼以諸惡莫作，眾善奉行。雖具惑業，亦可仗佛慈力，
帶業往生。此則一切諸經之所未有，乃如來普令一切若聖若凡，同於現
生，得出六道輪迴之大法門也。而阿彌陀經，文略義豐，普透群機。其
為利益，窮劫難宣。以故自佛說此法門以來，往聖前賢，人人趣向。千
經萬論，處處指歸。有緣遇者，祈勿錯過，則幸甚。

<h2>觀世音菩薩本跡感應頌題辭</h2>
<pb n="309"/>
觀世音菩薩，誓願弘深，慈悲廣大。隨類現身，尋聲救苦。世人凡
遇疾病患難，若能以改過遷善恭敬至誠之心，常念菩薩名號。莫不隨彼
誠之大小，而垂加被。小之則逢凶化吉，遇難成祥。大之則業消智朗，
障盡福崇。以迄超凡入聖，了生脫死也。可惜世多不知，故特遍閱藏典，
及諸載籍。撰為頌文，詳加註釋。俾舉世咸知菩薩實為痼疾之醫藥，凶
歲之稻糧，險道之導師，迷津之寶筏。伏願見聞此書者，同皆各隨己力，
展轉勸導，印施流通。俾一切同倫，悉沐慈恩，共沾法化。庶可慰菩薩
度生之悲心，滿當人感聖之素志也已。
佛法廣大如法界，究竟若虛空。語其淺近，凡夫皆可與知與能。語
其深遠，聖人有所不知不能。世間聰明人若有涵養閱歷，便可入道。否
則必以小慧自負，遂致妄以己見，毀謗佛法。以故世智辯聰，佛列於八
難之中。其所警誡者，深且切矣。其病由於以凡夫知見，測度佛菩薩之
境界。使知佛菩薩之境界，決非凡夫所能測度。則可廢然止矣。勿道佛
菩薩境界，非彼所能測度。即彼從生至死，起心動念之主人翁，彼又何
嘗稍能知見。若能親知親見自己之主人翁，便可漸知佛菩薩之境界矣。
彼小慧自負者，譬如盲人不見天日，遂謂為無。群盲聽之，贊為識見高
超，的確無謬。而不知其為自誤誤人之邪說。豈不大可哀哉。是故古今
凡出格大通家，莫不以佛法為淑世善民，窮理盡性之本。其建大功，立
大業，發揮聖賢不傳之妙者，皆由學佛得力而來。以聰明自負者，何足
知此。病夫知醫，浪子憐客，不禁感慨悲歌，陳此忠告。倘能嘉納，則
幸甚幸甚。
一切佛經，及闡揚佛法諸書，悉皆令人敦倫儘分，改過遷善。明三
世之因果，識本具之佛性。出生死之苦海，生極樂之淨邦。故當格外恭
敬，不可褻瀆。此書具明觀音往劫本跡，此方感應。卷一半卷，多屬經
文。卷四一卷，完全是經。餘雖出自群籍，既明觀音拔苦與樂之事，即
與經同。以恩從聖施，故言由聖尊也。讀者必鬚生感恩心，作難遭想。
淨手潔案，主敬存誠。如面佛天，如臨師保。則無邊利益，自可親得。
倘肆無忌憚，任意褻瀆，及固執管見，妄生毀謗。則罪過彌天，苦報無
盡矣。譬如盲人觸寶山，反更受其損傷。可不哀哉。

<pb n="310"/>
<h2>敬告向未研究佛學諸君看讀方法</h2>
此書頌文三卷，分二大段。從卷一第一頁起，至第二十五頁六行止，
皆頌經中菩薩往劫本跡之事。此下皆頌此方菩薩隨機應感之事。若向未
研究佛學諸君，看時宜先從卷一第二十五頁第七行看。及至三卷看完，
再看卷四經證。經證看完，再從卷一第一頁看。庶無或難領會，不欲卒
讀之想。決定踴躍歡喜，大生感激之心。凡前人所幸免者，己亦欲免。
凡前人所幸得者，己亦欲得。捨凡夫之執心，順菩薩之宏願。自憫憫他，
自傷傷他。從茲常念菩薩聖號，亦復普勸一切同人。當必消除無始惡業，
增長最勝善根。近得諸緣順適，無往不吉之因。遠獲超凡入聖，了生脫
死之果矣。

<h2>敬告閱者務須至誠恭敬自得實益</h2>
世出世法，以誠為本。誠則能感聖應。不誠則無感，聖無有應。譬
如月麗中天，影現萬川。水若昏濁鼓蕩，月影便難顯現。由水所致，非
月之咎。故曰，欲得佛法實益，須向恭敬中求。有一分恭敬，即消一分
罪業，增一分福慧。有十分恭敬，即消十分罪業，增十分福慧。若無恭
敬，則但結遠緣，難得實益。倘更褻瀆，則獲罪無量矣。又卷三第十六
七八三頁，牖慧之頌與注，內多有禪機。此等語句，唯實有所悟者，方
知意旨。不可以文義卜度推求。縱令智同生知，亦是愈推愈遠。禪家語
句，悉皆如是。倘能主敬存誠，執持菩薩聖號。一旦業消智朗，則所有
禪機語句，一一瞭然。如開門見山，撥雲見月矣。

<h2>安士全書題辭</h2>
讀書須知
此書凡孔孟薪傳，佛祖道脈，格致誠正，了生脫死，與凡日用云為，
居心動念，一一發明，堪為規範。誠可謂借世間之因果，示作聖之玄猷。
實如來隨機利生之妙道，眾生離苦得樂之真詮。讀者當與佛經一律看。
宜存敬畏，切勿褻瀆。則福無不臻，災無不消矣。敬呈讀法十條，祈鑒
愚誠。
<little>（一）</little>將開卷誦讀時，應先發恭敬心。如見大賓，如對先哲。庶在在
<pb n="311"/>
悟入作者之深心處。
<little>（二）</little>將開卷誦讀時，當先發至誠心，出懇切言。贊嘆周公安士以救
世宏心，成救世傑作。並欣己之有緣得讀。
<little>（三）</little>將開卷誦讀時，先洗手漱口，就淨室潔案，而後展誦。
<little>（四）</little>將開卷誦讀時，當先正襟端坐片時，懺悔一切嫉妒輕慢驕狂等
惡念惡語惡行。
<little>（五）</little>誦讀時，於一字一句悟入處，當起大歡喜。並隨時記錄其心得，
勿任忘失。
<little>（六）</little>誦讀時，當廣思其義。始以書攝心。繼以心轉業。終以進而不
已之心，廣行勸導。轉五濁惡世界，而為極樂世界。
<little>（七）</little>心起妄念時，則恭敬安置，而暫止讀。
<little>（八）</little>讀後歡喜依法奉行，當常起羡慕周公宏法之心，悉力彷傚之。
<little>（九）</little>全書讀畢，當廣思隨現在社會趨向，以宏攝化，而善為流佈之。
<little>（十）</little>全書讀畢，得可以迎機宣說之處，廣為不識字人，方便宣說，
作大饒益。
題後
此書措詞闡意，精詳曲盡。其於格致誠正修齊治平，窮理盡性，經
世出世，悉皆有大裨益。允為挽回世道人心之第一奇書。讀者務必恭敬
虔潔，息心體究。則無邊利益，自可親得。若或褻瀆，獲罪不淺。如不
欲看，祈轉施人，慎勿置之高閣。又祈種種設法展轉流傳。俾現在未來，
一切同胞，共出迷途，咸登覺岸云耳。

<h2>印光法師嘉言錄題辭一</h2>
因果報應者，儒釋聖人平治天下，度脫眾生之大權也。家庭教育者，
匹夫匹婦敦本儘分，培植賢才之天職也。信願念佛者，具縛凡夫了生脫
死，超凡入聖之妙法也。此書文雖拙樸，義甚切要。似特為修淨土者說，
實寓提倡因果報應，家庭教育之道。祈得是書者，常與父母兄弟妻子鄉
黨親戚朋友，講說而開導之。俾彼諸人同皆敦倫儘分，克己復禮，諸惡
莫作，眾善奉行，信願念佛，求生西方。必至生入聖賢之域，沒歸極樂
之邦，何幸如之。願讀誦者恭敬信受，勿致褻瀆。展轉流通，毋或棄置。
<pb n="312"/>
將見賢才蔚起，劫運頓消。天下太平，人民安樂矣。此不慧所馨香禱祝
者。

<h2>印光法師嘉言錄題辭二</h2>
淨土法門，諦理甚深。唯佛與佛，乃能究盡。由其大小不二，權實
一如。以故上自等覺菩薩，下至逆惡凡夫，皆須修持，皆得成辦也。末
世眾生，善根淺薄，匪仗佛力，將何所恃。倘能仰信佛言，生信發願，
持佛名號，求生西方。加以諸惡莫作，眾善奉行，敦倫儘分，閑邪存誠。
果能如是，萬無有一不往生者。淨土經論，文義顯明。淨土修持，隨機
自立。既無幽深莫測之悶，亦無艱難困苦之煩。且又不費錢財氣力，不
礙職業營生。若能隨分隨力，常時憶念。則神凝意淨，業消智朗。自然
身心安樂，諸緣順適。其為樂也，何能名焉。願見聞者悉皆修持。各懷
自利利他之心，共發已立立人之願。恭敬受持，隨緣倡導。展轉流通，
令遍國界。俾一切同倫，同沐佛恩，同生淨土，實為大幸。

<h2>感應篇直講題辭</h2>
因果者，世出世間聖人，平治天下，度脫眾生之大權也。書曰，惠
迪吉，從逆凶，唯影響。又曰，作善降之百祥，作不善降之百殃。易曰，
積善之家，必有餘慶，積不善之家，必有餘殃。皆因果之說也。至於佛
法，則更為彰著。前究過去，後明未來。欲知前世因，今生受者是。欲
知後世果，今生作者是。了此，則善惡報應，不爽毫厘。吉凶禍福，皆
由感召。人雖至愚，決不至幸災樂禍，避吉趨凶。惜無殷鑒，每致所作
反乎所求。此懮世君子，汲汲然流通感應篇直講為急務也。

<h2>陰騭文圖證題辭</h2>
世亂已極，人咸望治。不得致治之道，徒望究有何益。是宜提倡家
庭教育，及因果報應也。家庭教育，須從兒女幼時起。俾彼詳知慈孝友
恭，和順仁忠，為父子兄弟夫婦主僕之天職。從茲各各恪盡己分，以期
無忝所生，而為賢善。又為宣說因果報應，庶有法制心，不至越理犯分。
則自私自利之惡念自消，為人為物之善心自生。如是則相爭相戕之事滅，
<pb n="313"/>
而天下太平，人民安樂矣。以故與諸同志流通此書。冀諸閱者受持依行，
展轉傳佈，則幸甚。

<h2>江慎修先生放生殺生現報錄蓮池大師戒殺放生文合編題辭</h2>
黃山谷云：「我肉眾生肉，名殊體不殊。原同一種性，只是別形軀。
苦惱從他受，肥甘為我需。莫教閻老斷，自揣應何如。願雲禪師偈云，
千百年來碗裡羹，怨深如海恨難平。欲知世上刀兵劫，但聽屠門夜半聲。
慈受禪師云，飲食於人日月長，精粗隨分塞飢倉。下喉三寸成何物，不
用將心細校量。世間養人之物，不勝其多。如法烹調，味都甘美。何得
為我口腹，殺彼生命。致令生生世世，互相殺戮，了無已時。可不哀哉。
故流佈此書，冀挽殺劫。願見聞者，咸皆信受。幸甚。

<h2>壽康寶鑒題辭一</h2>
人未有不願自己及與子孫悉皆長壽安樂者。若於色欲不知戒慎，則
適得其反，誠可痛傷。故孔子曰，少之時血氣未定，戒之在色。孟子曰，
養心者莫善於寡欲。其為人也寡欲，雖有不存焉者寡矣。其為人也多欲，
雖有存焉者寡矣。由是言之，人之死生存亡，係於色欲之能寡與否，居
其多半。不慧絕無救世之力，願存壽世之心，爰增輯刊佈此書。以期自
愛而並愛其子若孫者，得是編而詳閱之。則利害之關，明若觀火。內而
戒勖子孫，外而戒勖同倫。又祈展轉流通，俾遍寰宇。庶一切同人，咸
獲壽康。是所馨香而禱祝者。

<h2>壽康寶鑒題辭二</h2>
人從色欲而生，故其習偏濃。一不戒慎，多致由色欲而死。古聖王
以愛民之故，即夫婦房事，不惜令遒人以木鐸巡於道路。冀免誤送性命
之虞。其慈愛為何如也。及至後世，不但國家政令不復提及。即父母與
兒女亦不提及。以致大多數少年，誤送性命，可哀孰甚。不慧閱世數旬，
見聞頗多，不禁悲傷。因募印此書，冀諸同倫，咸獲壽康。所願得此書
者，各各詳閱，展轉流通。勿令徒費心思錢財，而毫無實益，則幸甚幸
甚。
<pb n="314"/>

<h2>羅兩峰居士正信錄題辭</h2>
堪嘆世間人，多以已為智。自己真面目，尚不知名字。何況過現未，
前生後生事。儒教古聖人，注重在經世。此種深道理，略示其大致。儒
者不深究，遂謂無此義。佛既廣發揮，如長夜燈炬。凡有宿根人，悉皆
同歸趣。致彼理學家，欲阻其進轡。特極力闢駁，以期咸關閉。不知大
根人，決不受彼制。堪嗟庸碌者，便隳其正志。從茲破因果，及輪迴理
事。謂人一死後，永滅無神智。由是作惡者，大得其覆庇。以致至今日，
亂極無法治。幸有大心人，種種諸行詣。羅君為錄輯，以貢現未世。故
特為排印，以期廣流佈。願諸見聞者，知儒釋正意。展轉為流通，使遍
現未世。庶幾儒道明，佛道亦無替。人民得安樂，守道而居易。生為聖
賢徒，沒登極樂地。轉此澆薄俗，同敦仁恕誼。如此區區心，智者諒不
棄。

<h2>陽復齋詩偈續集題辭</h2>
易園居士十餘年來，專修淨業，為一鄉之善導。凡遇境逢緣，隨機
酬答，每為詩歌。頗能豁人心目，感發信心。去年曾為料理排印。今又
有續集一本，又欲付排。寄<le>光</le>令閱，不禁歡喜感嘆之至。惜<le>光</le>之
精神目
力不給，不能代為校對，不無遺恨。爰作俚語，以示我心。
易園之詩直是話，婦孺聞之咸驚訝。佛意祖意悉融攝，最要尤在生
淨界。易園之詩直是畫，心境性地彰纖芥。度厄普令五蘊空，歸命願王
勸禮拜。易園之詩直是卦，禍福吉凶呈法戒。又令圓超禍福關，淨念相
繼求西邁。若人常讀易園詩，身口意直無瑕疵。現生優入聖賢域，臨終
定赴七寶池。我本尋常粥飯僧，除卻念佛百不能。普願法界諸賢哲，咸
與海會結良朋。

<h2>甘肅定西縣郭公子固暨德配馮孺人事略題辭</h2>
為人子者，當以超凡入聖，了生脫死之道勸親。令親於此生中，即
得高預蓮池海會，親灸彌陀世尊。使與彌陀世尊，同其壽量光明。其為
孝也，方為真孝。至於傳佈親之行實，雖為孝行之一，曷若自行化他，
<pb n="315"/>
普令見聞同修淨業，同生淨土，同證無生，以至同成覺道之為愈乎。然
郭公夫婦竭力養葬，雖為世俗之孝，似亦大不易也。今為藉轉人心，特
書二十八字如左。
一鄉之懿范，兩間之完人。普令見聞者，咸濟乎真淳。郭公夫婦，
懿德堪欽。

<h2>塵空法師創辦蓮社紀念題詞</h2>
老實念佛。
塵空法師由蘇至黔，創辦蓮社紀念，以勖蓮宗同志數語，
悲世眾生，根鈍業重，唯念佛定可剋期生死。當觀如囚赴市，步步
近死。凡我念佛同志，必須念念屏息諸緣。決要真信切願，當修念佛正
行。以信願為先導，念佛為正行。信願行三，乃念佛法門宗要。以四字
洪名不離念，念佛聲不斷，佛心自然相契，三昧自成矣。<little>（元月廿二日）</little>

<h2>莫王智叡女居士哀挽錄題辭</h2>
智叡居士能一見文鈔，即生信心，持齋念佛。為期未久，即能預知
時至，念佛而逝。可謂女中丈夫，不愧智叡之名。願世之鬚眉丈夫，閨
閣淑媛，無讓彼獨得解脫也。則幸甚。<little>（民十八己巳二月十七日）</little>

<h2>題高杭生居士所藏無量壽佛扇面</h2>
外息諸緣內心無喘心如牆壁可以入道

<h1>法語</h1>
<h2>念佛隨筆</h2>
法華經藏，深固幽遠，無人能到。吾人有志趣入，且請志誠懇切，
專持阿彌陀佛聖號。若能都攝六根，淨念相繼，自可潛通佛智，暗合道
妙。現生即可頓出五濁，高登九品，以至證無生忍，成菩提道。此語雖
極平常，實為諸佛秘要。若是通家視之，必定為之一笑。<little>（此文靈巖寺
留有真跡、但無題目、此題由濤僭題、慧容識）</little>

<pb n="316"/>
<h2>淨土法門說要<little>（王求是龔雲伯）</little>記</h2>
原夫眾生與佛，本性原無二無別。祗以眾生不守自性，為塵勞所
污，習染所蔽，致迷悟攸殊，生佛迥別。惟眾生迷有淺深，根有大小。
如來乃隨機設教，對病發藥。為實施權，開權顯實。於一乘法，作種種
說。善根成熟者，令其直登覺岸。惡業深厚者，令其漸出塵勞。是以四
十九年中，大小漸頓半滿之教，隨其種性，施以教化。
宗教法門，多仗自力。縱令宿根深厚，徹悟自心。倘見思二惑稍有
未盡，則生死輪迴依然莫出。況既受胎陰，觸境生迷。由覺至覺者少，
從迷入迷者多。上根猶然如是，中下又何待言。生死了脫，是誠不易。
惟念佛求生淨土法門，專仗彌陀願力。無論善根之熟否，惡業之輕重，
乃至五逆十惡，但得生信發願，持佛名號，臨命終時，定蒙彌陀接引，
往生淨土。善根成熟者，固頓圓佛果，即惡業深重者，亦得幸預聖流。
較之仗自力者，其中難易得失，不待煩言而解。故此淨土法門，乃三世
諸佛度生之要道，上聖下凡共修之妙法。諸大乘經，咸啟斯要。歷代祖
師，莫不遵行。
顧或以淨土法門至簡至易，雖愚夫愚婦亦能為之，遂藐視淨土。不
知淨土一門，三根普被，十界齊收。華嚴入法界品，善財童子於證齊諸
佛之後，普賢菩薩乃以十大願王勸進善財，及與華藏海眾，令其往生西
方極樂世界，以期圓滿佛果。夫善財位登等覺，華藏海眾無一凡夫二乘，
乃四十一位法身大士，破無明證三德之人，尚爾迴心念佛，願生西方。
又華藏海中，淨土無量，而必迴向西方。可知往生極樂，乃出苦之妙門，
成佛之捷徑也。
又永明禪師，為修行人確示要道，開出四料簡。<little>（一）</little>有禪有淨土，
猶如戴角虎。現世為人師，來生作佛祖。<little>（二）</little>無禪有淨土，萬修萬人去。
若得見彌陀，何愁不開悟。<little>（三）</little>有禪無淨土，十人九蹉路。陰境若現前，
瞥爾隨他去。<little>（四）</little>無禪無淨土，鐵床並銅柱。萬劫與千生，沒個人依怙。
此永明四料簡，乃大藏之綱宗，修持之龜鑒。先須認準如何是禪，如何
是淨，如何是有，如何是無，然後逐文分剖，則知字字的當，無一字能
移易。禪者，即吾人本具之真如佛性，即父母未生前本來面目，即無能
無所即寂即照之離念靈知，所謂純真心體也。淨土者，即信願持名，求
<pb n="317"/>
生西方。<little>（非偏指唯心淨土、自性彌陀、）</little>有禪者，即參究力極，念寂情
亡，徹見本來面目，明心見性。有淨土者，即真實發心，生信發願，持
佛名號，求生西方。禪與淨土，是約教約理。有禪有淨土，是約機約修。
一理一事。理雖如是，須如理起行，行極證理。務使實有諸己也。倘參
禪末悟，或悟而未徹，皆不得名為有禪。倘念佛而無信願，或有信願而
不真切，悠悠忽忽，敷衍故事，或行雖精進，而因地不真，心戀塵境，
乃至求來生富貴，生天求樂，皆不得名為有淨土。
<little>（一）</little>有禪有淨土，猶如戴角虎，現世為人師，來生作佛祖者。其
人徹悟禪宗，明心見性，又復深入經藏，備知如來權實法門。而於諸法
之中，惟以信願念佛一法，自利利他。其人有大智慧，有大辯才，邪魔
外道，聞而喪膽，如虎之戴角。有來學者，隨機說法。應以禪淨雙修接
者，即以禪淨雙修接之。應以專修淨土接者，即以專修淨土接之。無論
上中下根，無一不被其澤。豈非人天導師歟。至臨命終時，蒙佛接引，
往生上品。一彈指頃，花開見佛，證無生忍。即最下證圓初住，能現身
百界作佛，故曰，來生作佛祖。
<little>（二）</little>無禪有淨土，萬修萬人去，若得見彌陀，何愁不開悟者。其人
雖未明心見性，卻是決志淨土，求生西方，志誠念佛，感應道交，定蒙
攝受。力修者，固得往生。即五逆十惡，臨終十念，亦皆蒙佛化身前來
接引。非萬修萬人去乎。既生西方，見佛聞法，雖有遲速，然已高預聖
流，竟不退轉，漸證聖果。則其開悟，可不待言。故謂若得見彌陀，何
愁不開悟。
<little>（三）</little>有禪無淨土，十人九蹉路，陰境若現前，瞥爾隨他去者。其人
雖略識心性，而見思未盡。直須磨厲淨盡，至於無餘，則生死方可出離。
若一毫未斷，六道輪迴，依然難逃。生死海深，菩提路遠，即便命終，
歸途莫測。十人之中，九人如是。故曰，十人九蹉路。蹉者，蹉跎，即
俗所謂擔閣也。陰境者，中陰身境，即臨命終時，現生及歷劫善惡業力
所現之境。眨眼之間，隨其業力，便爾受生，一毫不能自作主宰。如人
負債，強者先牽，心緒多端，重處偏墜。故曰，陰境若現前，瞥爾隨他
去。
<little>（四）</little>無禪無淨土，鐵床並銅柱，萬劫與千生，沒個人依怙者。其人
<pb n="318"/>
既未徹悟，又不求生淨土，悠悠泛泛，修諸法門。<little>（非指埋頭造惡不修
行者、）</little>既不能定慧均等，斷惑證真。又不能仗佛慈力，帶業往生。以
畢生修持功德，感來生人天福報。現生既無正智，來生即隨福轉。享福
愈大，惡業愈多。既造惡業，難逃果報。一息不來，即墮地獄，償其夙
債。所謂鐵床並銅柱是也。如是造業之人，譬如慧日，盲者不見。雖有
諸佛菩薩垂以慈悲，以彼惡業障故，不能獲益，永劫受苦。故曰，沒個
人依怙。
夫一切法門，專仗自力。淨土法門，專仗佛力。一切法門，惑業淨
盡，方可了生死。淨土法門，帶業往生，即預聖流。又佛在世時，眾生
色心業勝，依仗自力，或可證道。今當末世，根劣障重，知識稀少，若
捨淨土，無由解脫。永明禪師恐世不知，故特舉料簡以示來茲。誠迷津
之寶筏，昏衢之明燈也。
修持淨土念佛法門，當以信願行為宗。信者，當篤信佛力。彌陀如
來在因地中，發四十八願，願願度生，中有念我名號，不生我國，誓不
成佛。今者因圓果滿，故我今念佛，必得往生。次信佛力慈悲，攝受眾
生，如母憶子。子若憶母，如母憶時，定蒙接引。次信淨土法門，如永
明禪師四料簡所言。較諸餘法，其間大小難易得失，迥然不同。雖有餘
師稱贊餘法，不為所動。乃至諸佛現前勸慰，令修餘法，亦不退轉，此
乃真所謂信也。願者，願以此生誓往西方。不取多生修習，於穢土中頭
出頭沒，從迷入迷。復願既生西方，回至娑婆，度脫一切眾生。行者，
真實依教起行。大勢至念佛圓通章云：「都攝六根，淨念相繼，得三摩地，
斯為第一。則知念佛之法，當都攝六根。都攝六根之前，尤當先攝二三
根。二三根者，何也。即耳口心是也。將南無阿彌陀佛六字，一句一句，
一字一字，口中念得明明白白。心中念得明明白白。耳裡聽得明明白白。
稍有不分明處，即是不真切而有妄想。<little>（祗念不聽、易生妄想、）</little>念佛固
要字句分明，不加思索。其他看經亦然。切莫一路看一邊分別，則獲益
少而情想多。昔有寫經者至誠寫經，專心一意，祗管寫經，別無情見，
迨天已黑，仍抄寫不輟。忽有人告以天黑，何能寫經。爾時寫經之人，
情念一動，遂不能寫。夫明暗之分，眾生之妄見也，眾生之凡情也。故
當專心一意，妄盡情空之際，只知寫經，不知天之既黑，亦不知天黑則
<pb n="319"/>
無光，而不能寫經。迨至為人提破，無明動而情想分。妄念一動，光明
黑暗，頓時判別，遂致不能寫經。故知用功之道，端在專攝，不事情想。
若無思想，那有邪見。邪見既無，即是正智。
又修淨土者，當提倡因果。在上智之人，固本乎倫常，了知其所當
為，與其所不當為者。對中下之人，若不將因果之說，詳細剖明，報應
事跡，昭然揭示，何以警其操行，而束其身心。故因果為入道之初門。
且篤信因果，亦自不易。小乘初果，大乘初地，乃真能篤信因果者。初
地以降，初果以還，一遇違緣，殺盜淫妄，且不可保，起惑造業隨之。
而聰明之士，猶或小視因果，以為此不過為中下人告。不知粗知其意，
不足稱為信也。知而不能躬行實踐，亦不足稱為信也。惟初果初地預流
聖人，乃能不受後有。不受後有，不入色聲香味觸法之人，乃能稱為篤
信。故夢東云，善談心性者，必不棄離於因果，而深信因果者，終必大
明乎心性。顧何以世間念佛人多，真能了生死者少。祗以念佛之人，無
深信切願，但求福報，希圖來世富貴。不知希圖來世富貴，譬如仰天射
箭，力盡則還，非但無益，且有損也。即如今世念佛，感人天福報，有
福報而無正智。以有福報故，則有勢位富貴。以無正智故，則愚癡而不
信因果。夫以不信因果之人，處勢位富貴之地，如虎附翼，益增其惡。
故福報愈大，造孽愈多。既造惡業，應受惡報。此所謂三世怨也。故念
佛者，斷不可存福報之心，當以猛利直前，往生西方，為了脫生死之妙
法。故徹悟禪師云，真為生死，發菩提心，以深信願，持佛名號十六字，
為念佛法門一大綱宗。又云，一句彌陀，我佛心要，豎徹五時，橫賅八
教。甚哉，一句彌陀，微妙難思，惟佛與佛，知其究竟。等覺以還，尚
有未盡，所謂菩薩少分知。若我輩凡夫，尤當信而行之。

<h2>江浙戰後開示法語</h2>
現今江浙戰事已息，而人民一時難以復原。傷哉，人民罹此鞠凶，
總因宿世惡業，感此極苦惡報。固當以三世因果與一切有緣者說，勿令
再造此種業報之因，則將來自可不受此種惡報之果矣。此種惡因，多半
因殺生食肉而起。凡一切人皆當令其戒殺護生，吃素念佛。則為從根本
上解決之無上妙法也。惜乎，人只知有己，不知有人。尚論推及一切物
<pb n="320"/>
類乎。及至惡報臨頭，則人之受刑殺，比畜之受刑殺，又何各別乎哉。
經云，菩薩畏因，眾生畏果。畏因則可不受果。畏果則毫無所益。倘移
畏果之心以畏因，則世界自可清寧矣。

<h2>開示五則<little>（陳景藩筆記）</little></h2>
示修行方法<little>（一）</little>凡修持宜專不宜雜。念佛一法，超過一切。或薦
亡，或祈親壽，並一切所求，皆可如願。但以求生西方為主。萬不可求
來生福報。若求來生，便無往生之利益矣。宜熟閱文鈔，其所以然之事
理自知。至於今人之病，及對癥之藥，文鈔中亦俱說之。總以提倡因果
報應，為挽回世道人心之據。
示修行方法<little>（二）</little>修行用功，固宜專精。然凡夫妄想紛飛，若不加
經咒之助，或致悠忽懈怠。倘能如喪考妣，如救頭然之痛切。則於一行
三昧，實為最善。若以悠忽當之，久或懈惰放廢，固不如兼持經咒為有
把握。汝祈我決，我與汝說其所以，汝可自決。總之生死心切，誠敬肫
摯，則專兼均可。否則專落悠忽，兼落紛繁。良以根本不真切，故致一
切皆難得利益矣。
示法海梯航不契機著書立言，大非細事。祈且一心念佛。待其業
消智朗後，欲使初機得益，再為屬筆，庶少機教不合之弊。汝之此書，
究於現在人之病根，及其治法，未曾指明。雖泛示佛理，亦能令人生信。
而初機之人，於此各別名詞，多不明瞭。必致互相徵詰，無事生事。而
於念佛一事，反為不關緊要。此<le>光</le>之不贊成汝書之本意也。既不贊成，
又何得略改而略批。以期汝知其所以，不致猶夢夢不已也。
示不必注意詩文汝法海梯航不次第，詩文亦不真次第，但審慎讀
有益身心之書，及認真念佛，不必注意於詩文。若於書得其所以，於念
佛得其利益。自然詩文超格。否則亦只強配硬排，究於心法，有何關涉。
示辦同善會　凡作公益事，不得沾染分毫。否則不但欺人，且成欺
心欺佛。改惡遷善，須從起心動念處論。何況公然實行其欺人之事乎。
今之瞎搗亂者，皆不知因果，不知罪福報應之極愚癡人也。使彼有真心
智慧，即以殺身之威脅之，令其如此而行，亦必不為也。望注意是幸。

<pb n="321"/>
<h2>淨業社開示法語</h2>
　<sr>寄塵記</sr>
今天，是念佛七的第一日。我把佛七的來歷，說與諸位聽。現在打
念佛七的地方很多，其所修方法及開示的言辭，大致亦復相同。我今先
將此次念佛七的因緣說說。再將念佛的大綱說說。如此可以明白念佛宗
旨之所在。否則根本未知，立不定腳跟。或隨經教知識語言所轉，以致
捨此而修餘法門也。念佛一法，如阿伽陀藥。梵語阿伽陀，華言普生，
亦云總治。以普生總治一切病故。念佛一法，能除八萬四千煩惱，亦復
如是。所以念佛法門，包羅萬象。一切諸法，無不從此法界流。一切諸
法，無不還歸此法界。以其為諸法總持，故得無法不備，無機不收也。
佛唯欲眾生超凡入聖，了生脫死。然眾生根機不一，心願各別。或有眾
生求福求壽求財求子等，只要心誠求之，有求必應。此雖是世間法，然
接引下根，漸種善根，故亦滿願。若論佛之本意，唯欲眾生一心念佛，
求生西方，仗佛慈力，臨終接引往生西方。一得往生，便出三界輪迴之
苦。從茲漸進，以致成佛。方為念佛究竟實義。
第一因緣　若論來因，此話很長。曾記民國十一年，<le>光</le>至申，住太
平寺。江易園居士因大昇輪船失火，欲作佛事。<le>光</le>勸他念佛七日。又令
彼公司主事者，陪念到底。以念佛利益，比他種佛事功德殊勝。欲令燒
死溺死之人，得真實利益，故令專一念佛也。前年江君夫人死，欲作佛
事，寄洋一百元，祈<le>光</le>為作佛事。於是在普陀法雨寺打一佛七。圓滿之
夜，頗有靈感。然江君本來對於念佛心甚切。其全家被他感化，念佛亦
甚切實。因於喪事中全家念佛。不特此也，江君於家鄉頗著名望，其對
鄉人也平時皆勸其念佛。一方之人，皆受其感化。凡鄉間送奠儀者，悉
皆卻之。告人言，凡來弔喪者，念佛一枝香，勝於送奠儀多多矣。自是
鄉人分作數班，一日來一班念佛。念至數日方了。由有此種原因，江君
的兒子，名叫有朋，於法雨佛七圓滿之夕，夢見來許多信。就中取一封
上樓上佛堂看之。佛堂之燈，明逾電光。打開信封，係一圖畫，即極樂
世界之境象也。法雨打佛七，共有十六僧人。於先一日，<le>光</le>對眾僧說。
你們念佛，要老實懇切，自他俱得其益。因此僧人各各認真。此亦靈感
之一因也。此事略狀，已登居士林林刊。欲知其要，可檢閱之。去年江
<pb n="322"/>
易園居士父親死，彼亦寄洋，祈<le>光</le>為打佛七。今年其友吳長榮之母死，
亦寄洋祈打佛七。彼信寄普陀，<le>光</le>於本月初三來滬，初四到南京，初七
回滬，始知其事。商之太平寺真達和尚，但太平寺已應趙竹君家佛七，
不能並行。復轉商於關別樵居士，就佛教淨業社為道場。關居士面允，
所以今日就此處為佛七道場。江易園居士平生最歡喜念佛。對於念佛法
門，提倡不遺餘力，頗著靈感。去年婺源地方亢旱，易園勸大家一心念
佛，不幾日即下大雨。因此立一佛光蓮社。入社念佛者甚多。亦拉<le>光</le>為
名譽會長。其念佛靈感，種種不一。如禱雨祈晴及愈病等事，皆頗彰著。
可知念佛利益最大。此為第一種因緣。又去年李雲書居士，因其弟婦病
重，來太平寺欲作佛事。我勸他打念佛七。其弟婦之病，經許多醫生醫
不好，末後一醫生憫其受苦難堪，令吃快活藥以速死。雲書因為設法求
佛加被，故此來與<le>光</le>商。<le>光</le>令打念佛七。不久<le>光</le>
回山，亦不知得何利益。
至今年四月初七，<le>光</le>往居士林看諦閑法師。李雲書亦來，言去年當打佛
七第一天，他的弟婦得了一夢。夢見在三聖堂同僧眾在一處念佛，工夫
甚久，且甚清爽，病遂漸輕。雲書對彼說，我在太平寺為你念佛，不是
三聖堂。彼弟婦言，不是太平寺，是三聖堂。後來打聽方知太平寺是普
陀三聖堂下院。可見有病之人，若能念佛，必蒙佛力加被，令病痊愈。
此其明證者一也。今年七月間，李雲書自己有病，當病重時，請數居士
念佛，後以昏迷不懂人事乃止。繼思去年弟婦打佛七事，著人至太平寺
訪我，及真達和尚。因我二人同在普陀，遂寄信祈來滬打佛七。以七月
間普陀香市已過，時正清閑，遂在普陀三聖堂打佛七，擇於七月十四日
開壇，二十日圓滿。<le>光</le>十三日即與雲書信，十七日彼回信，雲已好了八
九了。現在李雲書病體全好，只是體氣尚未復原。李雲書如此重病，藉
佛七加被，得以痊愈。靈驗如此，此其明證者二也。
第二綱領　現在的人，多多好奇，好鋪排張羅。如護國仁王法會，
金光明法會，持楞嚴咒法會，大雲輪法會等。此種法會，功德利益，不
可思議。但以今人財力單薄色力單薄。雖云舉行，難獲勝益。以非人人
能行之事故也。若念佛念觀世音菩薩，則無有一人不能行者。故其利益，
非一切法會所能比也。以念佛法門，三根普被，最為逗機。雖孩提之童，
亦能為之。若念經只可少數人，不能人人皆念。四五年前，四川一通告
<pb n="323"/>
寄來，言川中戰事不息，欲祈消滅，令一切人念楞嚴咒。要知楞嚴咒能
諷誦者，千人之中，難得其一。且刊印許多令人佩帶，及貼於門首等。
事頗煩瑣，所費又多。何如念佛，或念大悲咒，或念觀世音菩薩，較為
直捷了當。故我見彼誦楞嚴咒的倡議，甚為好笑。以其徒事鋪張，無補
實事故也。既然如此，則遠不及念佛利益。以一句阿彌陀佛，即佛所證
之無上菩提覺道。吾人若能以此名號自熏。久而久之，即能與佛氣分相
同。況此一句，無一人不能念。即或懶惰懈怠不肯念，聞大家念佛音聲，
亦有利益。兩兩比較，故勝於念經多多矣。以念佛最極簡便。即不念佛
者，聞佛音聲，一歷耳根，即種善根。由此一句佛號，灌入八識田中，
將來遇緣即發。設使怨鬼惡病逼迫，念佛便能卻之。所以凡具信心念佛
的人，應當以此普勸修持。不獨家人父子，應當勸導。即一切有緣之人，
亦當如是勸導也。<ask>問：</ask>念佛一法，何以見得三根普被。<rep>答：</rep>五逆十惡極重
罪人，臨命終時，地獄相現，聞善知識教以念佛，或念十聲，或念數聲，
即可蒙佛接引，往生西方。以其苦逼，發懇切心，故得成辦。不得以泛
泛悠悠念者為比而生疑也。此為下根。若論上根，以初發心住，乃至十
住十行十迴向十地等覺四十一位法身大士，皆須念佛迴向往生，以圓滿
佛果。由此言之，一切法門，皆以念佛為其歸宿。若唯務高深，談玄說
妙，則如數他人寶，自無半錢分，畢竟自己受用不著。以業盡情空，方
了生死。但能談說，有何利益。須知見思二惑，即是生死根本。不到業
盡情空地位，何由得了生死。念佛則仗佛慈力，利益宏深。故清涼國師
說，愚夫愚婦，顓蒙念佛，即能潛通佛智，暗合道妙。念佛法門，最合
末法時機。善導和尚說，若論學解，一切法門，都應當學。若論修持，
須擇契理契機者，方有實益。念佛一法，因該果海，果徹因源。最為契
理契機。今人俱宜修持。然念佛法門，亦有多途。求其妥當，惟有持名。
即如觀像觀想，亦有流弊。以心地不明，觀法不知，或起魔事。若觀實
相，則誰能徹契。是故念佛之人，不可務為高遠，當事實行也。緬甸一
後生，念佛甚切，頗現淨妙境界，自以為得。<le>光</le>令但期一心，勿希境界。
否則難免著魔。今年四月間來信，所有境界，極其險惡。<le>光</le>與彼書，當
攝心靜念。所有境界，皆作幻化。好勿歡喜，惡勿怖畏，自可消滅。須
知千江有水千江月，萬里無雲萬里天。若到心佛相應之時，有境界無境
<pb n="324"/>
界皆可。未到心佛相應之時，妄欲即見勝妙境界，即是招魔之根。古人
云：「餘門學道，如蟻子上於高山。念佛往生，似風帆揚於順水。華嚴一
經，圓該諸法。究其歸宿，迺在迴向往生西方。諸大乘經，無不贊揚淨
土。四經專明其致。西天，則文殊，普賢，馬鳴，龍樹等菩薩，自行化
他，悉皆指歸淨土。東土，自遠公廬山結社以來，曇鸞，道綽，天台，
善導等，代有聞人。良以佛懸知後世眾生，根器薄弱，特開念佛法門。
故諸菩薩祖師極力提倡，以期一切眾生，同於現生了脫生死。語云，少
實勝多虛，大巧不如拙。念佛法門，須以實行做去。故蓮池大師臨終囑
大眾曰，願大家老實念佛。諸位果能老實念佛，則不負如來說此特別法
門之大慈悲心矣。

<h2>南京素食同緣社開示法語</h2><sr><little>（黃懺華龔慧雲）</little>謹記</sr>
<rubynote t="印光"/>無知無識，少參少學。今承諸大居士之招，實深慚愧。竊維佛
法有五乘。<little>（一）</little>人天乘。人乘持五戒，得生人道。天乘行十善，得生
欲界天。加四禪四定，則生色無色界天。<little>（二）</little>聲聞乘。修四諦，得四
沙門果。<little>（三）</little>緣覺乘。觀十二因緣，得闢支佛果。<little>（四）</little>
菩薩乘。修六
度萬行，證菩薩果。<little>（五）</little>佛乘。行大慈大悲，成正等覺。人天乘，而
兼菩薩乘佛乘者，其唯淨土法門乎。蓋人天乘，祗修五戒十善，俱是有
漏功德。惟此淨土法門，乃能出三界，了生死。修淨土者，必須敦篤倫
常，恪盡己分，父慈子孝，兄友弟恭，夫和婦順。加以四弘誓願，廣大
其心，自行化他。普令內而父母妻子，外而鄰里鄉黨，皆修五戒十善，
並修淨土法門。以深信願，念佛求生西方。是人雖系凡夫，實即菩薩。
何以故，以心廣大故。昔有一沙彌隨一尊者行路，沙彌忽發自利利他上
求菩提，下化眾生之願，尊者即令其前行。沙彌後忽轉念眾生若是之多，
如何度脫得盡，不如自利為得，時尊者即令其隨後。沙彌忽又轉念，仍
當度脫眾生，尊者復令其前行。沙彌異而問之，尊者曰，爾初發大菩提
心，即是菩薩，我雖羅漢，乃系小乘，故請爾前行。繼爾退菩提心，則
我乃聖人，爾乃凡夫，理應在後。後爾又發菩提心，故仍請爾前行。由
此觀之，發菩提心，功德無量無邊。我等欲增長善根，非發菩提心不可。
現當末劫，禮教云亡，欲挽回世道人心，必先提倡因果報應，生死輪迴。
<pb n="325"/>
世間聖人所說因果，如積善之家，必有餘慶，作善降之百祥等語，辭簡
義賅，後人每習焉不察。出世間聖人所說因果，至為詳盡。上智得以了
生脫死，超凡人聖。中下之資，鑒於行惡而得惡果，行善而得善報，亦
可勉於為善。雖窮凶極惡之人，亦有憚而不敢為。故因果報應，實徹上
徹下之一法。或以因果報應之說，係屬小乘。不知六度萬行，亦是因果。
如來成正等覺，乃至凡夫墮阿鼻地獄，亦無非因果也。故佛教倡明因果，
其有利於人者，深矣。昔文王發政施仁，澤及枯骨，然不及二三百年，
而殺人殉葬之風，遍於天下。而且以多為榮，天子諸侯大夫士，皆隨力
而為之，竟有至數百上千者。以秦穆公之賢，尚殺百七十餘人以殉葬。
子車氏三子，乃國之良臣，皆殺以殉葬。況其餘者乎。其原皆由於不知
三世因果之故耳。自佛法入中國以後，史冊上未聞有殉葬之舉。此亦未
始非如來三世因果之說有以致之也。當今之世，殺劫方盛，尤當提倡戒
殺吃素。殺劫者，殺業所成。殺業最大者，曰食肉。因食肉之故，感得
一切天災人禍，旱乾水澇，淫雨瘟<little>（皇）</little>。食肉之害甚多，說不能盡。
姑舉一喻以明之。昔列國時，魯有二勇士，各處一地，一日相逢，沽酒
共飲。一曰，無肉不能成歡，當買肉。一曰，爾我皆肉也，何更求肉乎。
乃互相割食，兼復割以互奉，以致於死。此事在吾人視之，以為大愚。
不知食肉之人，不悉因果報應。他日人死為畜，畜死為人，其互相啖食，
何異於是。不過隔世同時之別耳。且尤有甚者，二勇士互食而死，其因
果報應，一時俱了。而食肉之人，因果且糾纏不已，報應亦無有已時。
楞嚴經云，以人食羊，羊死為人，人死為羊。如是乃至十生之類，死死
生生，互來相啖。經有明文，至可悚懼。茲又略述數義，以明不宜食肉
之理。<little>（一）</little>由不忍之心，一切含靈，皆是同體。由仁民而愛物，太和
元氣，佈滿人間。則知殺戮生靈，了無義理。一切眾生，悉皆貪生怕死，
我何忍殘生害命，以充口腹。<little>（二）</little>因果報應。一切生靈，皆由往昔不
知因果，墮落畜類。今我殺食其肉，他年彼之惡報既盡，我之殺業方成，
則我亦將為彼俎上肉矣。是故戒殺吃素，非特為生靈計，亦為自身計也。
明翰林劉玉綬，船泊蘇州，夢一偉丈夫求救，自稱宋偏將軍曹翰。因屠
江州，世世作豬。此對門屠者，頃所宰第一豬，即我也。祈為救援。醒
而果見屠將殺豬，遂買而放之閶門一寺中。凡呼曹翰者，其豬皆迴首望
<pb n="326"/>
之。是可為人變畜生，畜生變人之證。載籍上活閻王活小鬼之事甚多。
此皆天地鬼神，透露一點因果報應生死輪迴之消息，以警戒世人也。
<little>（三）</little>一切眾生，皆我過去父母眷屬。吾人既明因果輪迴，則一生有一
生之父母眷屬。歷劫多生，有歷劫多生之父母眷屬。如是歷劫多生之父
母眷屬，輪迴六道。其間若有造惡者，難免不投入三途。故吾人對六道
眾生，應作父母妻子想。豈有孝子賢孫，而食其親者乎。豈有慈父慈母，
而食其子女者乎。此際一思量，不忍食亦不敢食矣。即祭祖先，亦不應
用肉，以名為敬之，實則害之也。至於以肉食奉父母，皆令父母折福獲
殃。父母有福德善根者，損其福德善根。無福德善根者，增其受殺惡業。
昔佛在世時，一寡婦為夫週年，購肉以祭。途遇如來，如來謂之曰，此
肉汝夫之所轉變者也，何能以彼之肉，祭彼之靈乎。即推而敬天地，祀
鬼神，亦不應用肉。天地鬼神，豈有不深明因果，貪此穢濁腥臊之肉，
而來格來享乎。是則用血食以奉祀者，欲求福而反更得禍也。<little>（四）</little>一
切眾生，皆是未來諸佛。以一切眾生，皆具佛性，皆當作佛，故是未來
諸佛。且畜類中，時有佛菩薩化現於其中，方便度生。如清涼志中載薄
荷事。一僧在五臺，遇一異僧，出一函，囑交薄荷，未言地址。一日過
衛輝，見一群小兒呼薄荷。僧問薄荷何在。小兒指牆下所臥之豬曰，這
不是。僧取書呼薄荷擲之，其豬人立，以兩蹄接而置口中，便立化。方
知此豬，乃菩薩所現。其屠所殺甚多，若其豬至薄荷前，則便任其宰殺，
了不逃走叫呼，故其屠愛惜薄荷。凡欲殺豬，牽薄荷至其豬邊圍繞之，
則直同殺死者一般。以故多年養而不殺。以其豬清潔，愛食薄荷，故以
為名。初其僧受異僧之函而去，於途中思之，此函將投何所，乃私拆其
封。大意謂，度眾生若得度脫，即當速返，免致久則迷失。僧異之，復
為封訖。至是，方知薄荷乃大菩薩也。繞豬一匝，而群豬即證無生法忍。
其威德神力，豈可思議乎哉。又唐文宗喜食蛤，一日有一蛤堅合不開。
帝親開之，中有肉身觀音大士像，莊嚴異常。由此觀之，肉尚可食乎。
倘誤食佛菩薩所化之身，其罪過可勝言哉。吾人若知此理，自不敢食肉，
亦不忍食肉矣。吾人當真為生死發菩提心，以深信願，持佛名號，求生
西方。不須別修他法。若仗自力修禪定，欲了生死，甚難甚難。以其須
至業盡情空，見思惑盡，方出生死。佛在世時，見思惑業斷盡無餘者，
<pb n="327"/>
固不乏其人。末法時代，根性陋劣，斷惑證真者，誠不易得。惟有淨土
一門，能於臨命終時，仗佛慈力，往生西方極樂世界。即已了生脫死，
超凡入聖矣。又淨土法門，不可看得太輕。以法身大士，如觀音，勢至，
文殊，普賢等，皆不能出此法門之外。亦不可看得太難。以凡有心者，
皆堪作佛。但持阿彌陀佛萬德洪名，則往生一事，如操左券。修淨土者，
當孝養父母，奉事師長，慈心不殺，修十善業。身三，口四，意三，皆
歸於善，是為三世諸佛淨業正因。次則受持三皈，具足五戒，不犯威儀。
次則深信因果，發菩提心，讀誦大乘，勸進行者。但皆以孝養父母等世
善為根本。若依餘法門，皆仗自力。如渡海然，有翼者固能飛渡。能浮
者，已不足恃，況不能浮者乎。仗佛力，則如乘輪渡海，須臾即達彼岸。
又如平民致身貴顯，殊非易事，而王子甫誕，即為儲君。此其間自力他
力，難易得失，不可同時而語也。顧號為通宗通教之人，往往不信淨土
法門，且目為愚夫愚婦之所為。曷不觀夫大智律師，五祖戒草堂青之已
事乎。大智律師，初頗藐視淨土，後讀續高僧傳，見慧布法師云，方土
雖淨，非吾所願，假使十二大劫在蓮華中，受諸快樂，何如我在五濁惡
世教化眾生乎，遂生誹謗。後因大病，始知毫無把握，遂發願盡此報身，
弘揚淨土。二十餘年，手不釋卷，以淨土為依皈。五祖戒禪師，草堂青
禪師，其功行之高，迥出恆流。徒以見思惑未能淨盡，又復輪轉人間。
故知了生脫死，入聖超凡，捨淨土別無長策。念佛一門，須信願行具足。
信之既深，則發願必切。發願既切，則行持必力。但念彌陀，莫加他法。
當以真信切願，執持名號。都攝六根，淨念相繼。心念耳聽，字字句句，
念得分明，聽得分明，便是往生正因。既以此法自行，必須又以此法化
他，則化功歸己，實為往生最勝資糧。惟當先勸自家父母兄弟妻子，以
身為本，由親而疏。又念佛功德，不但能往生西方，並能消除奇災橫禍。
凡怨業病，醫不能治者，若至誠念佛，久之皆得痊愈。以醫者只能醫病，
不能醫業。惟念佛則身病心病，無有不治也。伏願諸居士都要發菩提心，
提倡因果報應，生死輪迴，戒殺護生，吃素念佛。所謂以果地覺，為因
地心。故得因該果海，果徹因源。誠所謂甚難希有之法也。<little>（丙寅七月）</little>

<h2>世界佛教居士林開示法語</h2><sr>顯蔭筆記</sr>
<pb n="328"/>
佛法的最要問題，就是了生死。若論了生死這樁大事，很難很難。
我們凡夫，根機劣，知識淺。而且五濁惡世，邪師外道甚多。要了脫生
死，究竟如何了脫呢。惟有念佛法門，真信切願，精進念佛，求生淨土。
佛法之中，方便多門，參宗學教，都可以了脫生死，何必一定要念佛呢。
因為參宗研教，都要務到極處，如實修證，纔有希望。這是全仗自力，
談何容易。念佛是攸賴佛的願力加被。是兼仗佛力，自然確有把握了。
譬如渡海，仗自力如飛渡。仗佛力如駕慈航。飛渡難免墮落之虞。駕慈
航決定有到彼岸的日子。其中難易安危，想大家都能辨別底了。總而言
之，仗自力參禪悟道，了生死，未證到家，總是不易了。念佛求生淨土，
祗要信願真切，行持堅固，就有了脫的功能。若論自力他力，禪淨難易，
講得最清楚最明白，莫如永明延壽大師的四料簡。照四料簡說來，不通
宗教的人，固然要念佛。就是通宗通教的，更要念。雖通沒有證，總要
念佛了脫生死，纔是道理。永明大師，是阿彌陀佛化身。大慈大悲，開
化眾生。其四料簡，是有禪有淨土，猶如戴角虎，現世為人師，來生作
佛祖。無禪有淨土，萬修萬人去，但得見彌陀，何愁不開悟。有禪無淨
土，十人九蹉路，陰境若現前，瞥爾隨他去。無禪無淨土，鐵床並銅柱，
萬劫與千生，沒個人依怙。以上十六句四料簡偈，真是慈航，望大家注
意些呢。要明白這四料簡的意思，先要明白怎麼叫做禪。怎麼叫做淨。
怎麼叫做有。怎麼叫做無。拿這禪淨有無四個字看清楚，就明白四料簡
之意思。所以將禪淨有無，略為抉擇一下。所謂禪者，直指人心，見性
成佛。如教中明大開圓解，徹證一念靈知本覺理體也。所以要親見本來
面目，方能算有禪。否則不能算有。所謂淨者，是淨土三經，深信切願，
求生淨土的法門。自心淨，則國土淨。自力感，則佛力應。第一要信得
真，願得切，行得精進勇猛。所以須有決定不疑的信心。至誠懇切的發
願。且有一定不移的行持。纔算有淨土。否則不能算有。世人每以為枯
坐，看看死話頭，就算有禪。悠悠揚揚的念幾句佛，就算有淨。乃是大
錯而特錯了。總而言之，有禪，乃是有明心見性的功夫。有淨土，乃是
有念佛往生的把握。這是最要緊的道理。然而明心見性，但是開悟，還
沒有證，總不能了生死。悟得就無生死，非門內語。當知悟是開眼，悟
後纔有真修實證的徑路。不悟者未免盲修瞎練，墮坑落坎。因是之故，
<pb n="329"/>
先須開悟，這是初步功夫。若論要證到家，正須火上添油，加功進步呢。
四料簡中第一句，有禪有淨土者，謂既有大徹大悟明心見性的功夫。更
能真信發願求生西方。大徹大悟，猛虎相如，且有念佛了生死的把握，
豈非如虎生角麼。故曰猶如戴角虎。以自己所悟的，自己所行的，拿出
來教化眾生。應以禪機得度者，便為說禪。應以淨宗得度者，便為說淨。
應以禪淨雙修得度者，便以禪淨法門而化度之。如是言不虛發，機無不
攝。開眾生眼目，做人天師範。故曰現世為人師。以明心見性人，念佛
求生。徹見自性彌陀，克證唯心淨土。臨命終時，上品上生。一彈指頃，
花開見佛。便證圓教初住位。百佛世界，分身作佛。隨類應現，化度眾
生。夫是之謂真精進。夫是之謂大丈夫。將來作佛祖，真語實語。伏望
大眾諦信。第二偈料簡者，謂未曾大徹大悟。仗自己的力量，難望了生
死。所以發願求佛接引，修行淨土法門。故曰無禪有淨土。只要能深信，
只要能發願，只要能念佛。無論何人，都可以往生去的。故曰萬修萬人
去。若有不懂道理的人，念佛只想求富貴，求生天，此等之人，不能算
有淨土。其不得生西方，只怪自己不發願，不能怪彌陀慈父不來接引。
若能發願求生，總是能去的。既得往生，親見彌陀，聽受妙法，即時開
悟。一生便證阿鞞跋致，不退轉位。故曰但得見彌陀，何愁不開悟。從
此看起來，淨土法門，真是再好沒有的了。第三偈料簡。謂雖能大徹大
悟，若不發願求生淨土，因未證到家，不得安身立命的受用。故云有禪
無淨土，十人九蹉路也。夫所謂十人九蹉路者，謂雖能開悟，而未能一
定證到家，故云蹉路。或云十人九錯路者，錯路二字誤也。豈有大徹大
悟之禪家，而錯路者乎。大徹大悟的人，未有安身立命的真地位。恐怕
生死關頭，未必確能作主。臨命終時，循業流轉，隨多生之善惡業陰而
受生去，可懼可畏。誠不如求佛接引，為最穩當，最靠得住也。故曰陰
境若現前，瞥爾隨他去也。此陰境，指無始以來之善惡業境，非指五陰
魔境。蓋大徹大悟之禪家，豈五陰魔而不知者，有是理乎。第四偈無禪
無淨土者，謂一般不知道修心的人，既無明心見性的功夫，又無發願念
佛的行持，乃是真正可危。就是修心未得開悟，總是盲修瞎練，不得解
脫。雖然修得福報，無非生死業因。福報大，造業更深。福盡禍來，罪
報難逃。地獄之苦，豈能幸免。生死輪迴，誰為依靠。所以讀了第四偈
<pb n="330"/>
料簡，尤為觸目驚心。望大家知生死苦，發菩提心。無淨土者，速速發
願修行，變成有淨土。有淨土者，還須精進勇猛，以決定生西為期望，
要緊要緊。大家要曉得仗自力修持，自有何種力，但是無始以來的業力。
所以萬劫千生，難得解脫。仗阿彌陀佛的弘誓大願力，自然一生成辦。
人身難得，佛法難聞，既到寶山，切莫空手而回也。又復當知念佛法門，
不是專被下根。是三根普被的。無論利根鈍根，上智下愚，直至等覺菩
薩，都是向這個法門，然後能成佛。所以華嚴經善財童子遍參諸大善知
識，證入法界海會諸陀羅尼門。最後普賢菩薩，以十大願王導歸極樂。
從此看起來，淨土法門，真是最高尚，最圓滿的法門。若誣為愚夫愚婦
之行者，直是謗佛謗法，地獄種子。不信淨土者，其愚狂墮落，是至可
憐愍者也。所以淨土法門，有如是之高上者，因為普通教理修心，全仗
自力。惟有淨土，是兼仗佛力。是特別的教理，非是普通的教理。以普
通的眼光，來觀特別的教理，自然不得其當矣。普通教理，仗自力，如
同功名上進，逐步高昇。淨土仗佛力的特別教理，譬如生在王家，出胎
便為國儲。其難易曲直，不待智者而知之矣。淨土，道雖高貴，法無奇
特。只要切心求佛，自蒙加被。當知佛的護念眾生，過於父母愛子，所
以有感必應的。而且我們本具的天真佛性，照天照地，亙古亙今。雖十
惡五逆，他的本具靈光，不減一絲毫。但如明鏡蒙塵，愚者以為沒有光
明。卻不知拭去塵垢，其光明還現現成成。所以念阿彌陀佛，就是佛念
遣妄念。乃是去塵垢的最好方法。念來念去，無非顯自心本具的阿彌陀
佛。自他相應，感應道交，往生妙義，可勝言哉。念佛的人，只要至誠
懇切。心佛之心，行佛之行。有一分恭敬，得一分利益。具一分虔誠，
得一分受用。望大家努力。現在世道日衰，人心日壞，欲根本補救，則
須注意家庭教育。治國平天下，自齊家始。所以治國平天下的權力，婦
女操一大半。婦女注重母教，教子循規蹈矩。童而習焉，長而行焉。良
好的人格，便肇源於孩提之時。所以婦人之相夫教子，職任重大。一般
女居士，須知婦人之得稱太太者，以周朝開國之初，太姜，太妊，太姒，
皆極賢德，母儀天下。所以稱婦人曰太太。諸女居士當知太太之可尊可
貴，各盡相夫教子之職分，為治國治天下的基本，庶幾名副其實。修心
者講到極處，還在諸惡莫作，眾善奉行二語。此二語三歲孩童說得，八
<pb n="331"/>
十老翁行不得。究竟能做到這兩句，便是諸佛地步。所以望一般修心的
善男信女，大家注意注意。千言萬語，總是要修心了生死。若論修心了
生死的最要關頭，就是諸惡莫作，眾善奉行，發願念佛。望大家將這幾
種意思，牢牢謹記。自然生死可了，佛道可證。勉之勉之。

<h2>世界佛教居士林釋尊成道紀念日開示法語</h2>
<sr>古農速記</sr>
今日是釋迦佛成道之日，亦是我等成道之日。何以故，釋迦佛今日
成道後，即為眾生說種種成佛之法。我等但能依法修因，即可成就佛果，
與我釋迦佛無異。梵網經中，佛已與我等授記云：「我是已成佛，汝是當
成佛。大眾能知自己是當成之佛。即能奮勉，不復暴棄，掃除一切業障，
積集一切功德，當來成道，今已決定。故曰亦是我等成道也。法華經云，
如來為大事因緣故，出現於世。欲令眾生開佛知見，示佛知見，悟佛知
見，入佛知見。所謂佛說法門，其旨趣無非欲令眾生成佛。但以眾生根
器不一，根器大者，修習大法，現生成佛。根器小者，不能修大，更設
方便，教令漸修。現生能了生死者，雖有其人，甚少甚少。佛以大慈大
悲，在一切仗自力法門之外，設一仗佛力法門，即是令念佛往生淨土法
門。於是根器無論大小，皆得仗佛力以了生脫死。而我佛大事因緣，亦
於是得以圓滿矣。現在我等壽命又短，智慧又少，皆應依念佛法門修持，
往生西方。切不可自大，以為西方何足生，輕視念佛法門。須知念佛，
則汝心是佛。若不念佛，則汝心不是佛。觀經云，是心作佛，是心是佛。
人即不念佛，不能無念。既不能無念，則若不念佛，必念六凡。妄想顛
倒，皆成生死根株，所以應當念佛。行住坐臥，不離此念。念來念去，
念到生死根斷。西方去時，便是上品上生也。教下諸宗，性相教理，精
深浩博，研究非易。即能研究，亦祗是語言文字上道理，非是心性上道
理。要究徹心性上道理，甚少甚少。此是仗自力的法門。宗下或密宗，
理多是妙。非根基淺薄者，所能領悟。宗下用功，要大徹大悟，明心見
性，見佛成佛。但亦尚是宗門初步。既悟之後，再須修道，廣行六度。
於一切境上，斷除煩惱習氣。教下用功，先要大開圓解，與宗門徹悟是
同。既開悟後，亦再須廣行方便，斷除習氣，甚難甚難。念佛法門，是
<pb n="332"/>
帶業往生。往生之後，即不退轉。壽命無量，一生成辦。彼修禪宗已經
徹悟者，念佛往生，固是上品上生。證菩薩地位，便能化身他方，普作
佛事。若不念佛往生，未斷煩惱習氣，仍不能了生脫死。非若念佛法門，
無論悟與不悟，煩惱習氣，縱尚未斷。但得往生，便是了生脫死，超凡
入聖也。修密宗者，三密相應，即身成佛。但不善用心，即易著魔。即
善用心，修此法門，便與其他法門相隔。非若修淨土法門，與其他法門
多無妨礙。故修密宗者，若能得益，固然是好。若一著魔，便成廢物。
我佛法門無量，總要量自己身分，擇法而修，莫使求益反損也。淨土法
門，是十方諸佛下化眾生，諸大菩薩上求佛道，所常用之法門也。根無
大小，皆可修持，有大便宜，快修快修。不要聽人說何法，便修何法。
今日張三，明日李四。口頭上說得天花亂墮，心地上絲毫也用不著。所
以古來大法師，大宗師，對此淨土法門，莫不提倡。有不提倡者，不知
此法門之廣大故也。今試言之，惟此法門，未成佛前，仗以自修。已成
佛後，賴以度世。三根普被，凡聖兼資。上至等覺菩薩，下至阿鼻種子。
高之不能超此外，卑之亦能預其中。廣大圓滿，無以復加矣。證諸華嚴
經，善財菩薩經歷百城，遍參知識，其第五十三次至普賢菩薩所，其時
善財已證等覺之位，與諸佛齊等。而普賢為之贊嘆如來勝功德後。對彼
善財及華嚴會上四十一位法身大士，教以廣發十大願王。以此功德，回
向往生極樂世界。良以圓滿佛果，捨此末由也。其聞此法者，最下亦是
初發心菩薩。修此十大願王功德，皆須迴向西方，方能勝進。再證諸十
六觀經，下品下生，是五逆劣根。臨命終時，地獄相現。遇善知識，教
以念佛。仗佛願力，滅罪往生。即得了生脫死，超凡入聖。淨土法門，
神妙難思。苟於此信得極者，修此法門，萬牛莫挽矣。然修此念佛法門
欲生西方，須於身口意三業之間，修善斷惡。方可與佛合德，命終自然
感佛來迎，故曰淨業。業淨則心淨，心淨則感通自易。十六觀經，以孝
養父母，奉事師長，慈心不殺，修十善業等，為淨業正因。何以故，乃
造屋固基之法也。基若不固，屋雖造高，不免傾頹。欲生西方，須做好
人，諸惡莫作，眾善奉行，此二句，在字面上看來，固若容易。然究其
實際，蘧伯玉行年五十，方知四十九年之非，曰夫子欲寡其過而未能也。
孔子讀易，韋編三絕，曰假我數年，卒以學易，可以無大過矣。若賢若
<pb n="333"/>
聖，皆不能承當此二句者。昔白居易為杭州太守，謁鳥窠禪師。問曰，
如何是佛法大意。答曰，諸惡莫作，眾善奉行。此惡字，通身口意。無
明四十一品，等覺大士，尚有一分無明未破，三德未圓，即是其惡。又
九法界皆為惡。佛法界為善。所以此兩句，便是佛法大意。白居易曰，
此二句三歲小兒亦能道。師答曰，八十老翁行不得。此是總戒律，能修
到。則一切戒律，皆修到矣。如此等人，再來念佛，未有不生西方者。
今日諸位啜臘八粥，是何等因緣。須知即是慶祝佛成道的意思。但
是應該昨天啜。何以故，因佛成道以前，啜乳麋故。原夫釋迦佛未成道
前，為悉達太子，十九歲出家，五年修習世間禪，知非究竟。乃入雪山，
思惟佛道。六年苦行，日食一麻一麥。以致形容枯槁，消瘦不堪。出山
以來，浴於尼連禪河，攀樹而起，身力不支。時諸天人，知悉達太子將
往菩提道場成道，佛須相好莊嚴。乃化作牧牛女，獻佛九轉乳麋。何謂
九轉乳麋，蓋先從千牛榖乳，以飲五百牛。次榖五百牛乳，以飲二百五
十牛。次榖二百五十牛乳。以飲一百二十牛。次榖一百二十牛乳，以飲
六十牛。次榖六十牛乳，以飲三十牛。次榖三十牛乳，以飲十五牛。次
榖十五牛乳，以飲八牛。最後乃以八牛乳，和以香稻煮成粥麋。太子啜
此乳麋，形體復原，相好圓滿。乃赴菩提樹下，端坐思惟，斷盡煩惱。
於十二月八日明星出時，佛睹明星，豁然大悟。心鏡開朗，得正等覺。
即今日佛成道之事也。臘八粥，即仿乳麋。佛啜乳麋，而後成道。我等
即以啜臘八粥，為慶佛之成道，其因緣如此。故西域以乳麋為上供。佛
在世，多以乳供佛者。及佛滅後，有一居士以純乳煮粥，供養一大德。
大德啜之而嘆。居士問故，答曰，居士之粥，雖為美味。然不如佛世飲
水。以我福薄，眾生報劣，是以嘆耳。佛福德厚，水勝乳味。眾生福薄，
乳不及水。末世眾生福更薄，切勿作越分想。念佛法門，大家要修持。
要父慈子孝，兄友弟恭，夫敬婦從。在世為賢人，出世為佛弟子。以此
教人，尤須以身作則，方可令人生信。所謂以言教者訟，以身教者從也。
無論在家出家，皆應如是。切不要談玄說妙。即能談說，亦須腳踏實地。
但能談說，不能受用，如畫餅不可充飢。修佛法如食，要他不飢纔好。
明楚石禪師淨土詩有云，西方有路少人登，一句彌陀最上乘。把手牽他
行不得，但當自肯乃相應。
<pb n="334"/>

<h2>世界佛教居士林釋尊聖誕日開示法語</h2>
<sr>希覺速記</sr>
諸位，今日釋迦佛誕，佛為何降生人間，無非為末世眾生作標榜。
法華云：「佛為一大事因緣，出現於世。大事者，即開示悟入佛之知見。
眾生本有佛性，業已迷失，應以戒定慧修持，反其本有。但眾生根機不
一。了生脫死，超凡入聖之法門，修持不易，眾生未易擔荷。所以又特
開一淨土法門。淨土法門，至簡至易，三根普被，利鈍全收。蓋念佛一
法，亦可了生脫死，超凡入聖。須知淨土法門，其大無外，為一切法門
之歸宿。行者切莫以為已經徹悟。倘不依此法門修，恐未易言了脫超入
也。
念佛人要生信發願，持佛名號，願生西方。離信願行三者，則無有
是處。只要深信切願，不必一心不亂。都可仗佛威力接引，往生西方。
倘使大徹悟人，再加以念佛，必能蒙佛接引，品位加高。參禪只管叫人
參，重在開悟。然開悟後，能將煩惱斷盡，固好。否則恐未易言了脫超
入也。又有持咒者，云現身成佛。夫現身成佛，不過只能見自性佛，並
非證佛果位。持咒人不明教理，不重戒行，只想得神通。由此心勇猛故，
必將累劫多生冤業現前，容易著魔。倘以此心為消除罪障，助長修持，
仍須念佛，或有好境。
又修行人不可未得為得，未證為證。此乃犯大妄語戒，最最不可。
昔有某居士，云已得阿羅漢果。有人謂既已得果，可以現點神變。然彼
卒不能。而煩惱卒不能除。豈有羅漢而不斷煩惱者乎。諸位切莫小看念
佛法門。
觀音勢至，都是古佛示現。文殊普賢大菩薩，尚求往生。吾等凡夫，
安能輕視。念佛法門，為一切法門之大海。非其他法門，如小小溝渠可
比。
諸位須真為生死，發菩提心。世人學佛，往往不真流覽經典，研求
義學。不過圖為大通家耳。大通家於斷惑一層，恐不易易。現諦閑法師
在覺園淨業社講徹悟禪師語錄，諸位可常常往聽。<rubynote t="印光"/>對於密宗持咒之
法，竊以借此可以消除罪業。切不可妄求神通。務望大家留意，采納鄙
<pb n="335"/>
言，發心念佛。古人所謂把手牽他行不得。靠人相牽，殊無是理。望諸
位各本自有佛心，老實念佛。

<h2>上海法藏寺念佛開示</h2>
　　<sr>馬契西記</sr>
念佛法門，其大無外。至圓至頓，至簡至易。但須明白其所以然。
苟明其理，生信發願，無不得益。否則隨別種境界所轉，不生真信切願。
雖有念佛工夫，亦不能得佛之利益。佛說法門，均須仗自力往生，必須
業盡情空。非然者，恐戛戛乎難矣。果能業盡情空，再加以念佛工夫，
必可以上品上生。便能與觀音大士，同一力量。應以何身得度者，即現
何身而為說法矣。如做不到業盡情空地界，不如老實念佛。不存輕慢之
心，不以意識卜度。臨命終時，尚有感應之望。蓋念佛法門，全仗佛力。
不比餘門，均系自力。自力與佛力相較，何啻霄壤之隔。所以從古愚夫
愚婦，老實念佛，多有往生。而通宗通教者，或多失之交臂。誠可惜也。
修行人須知娑婆苦，極樂樂。要願離娑婆苦，願得極樂樂。不可求人天
福報，譬如處牢獄之求歸家鄉。然娑婆世界，乃一大牢獄也。極樂世界，
方是好家鄉。古人詩云，自是不歸歸便得，故鄉風月有誰爭。諸君果能
一心念佛，求生西方，西方有誰爭哉。要歸家鄉，不可猶豫，謂再過幾
年，則不能與佛相應。至誠懇到真信切願即是西方種子。蓋淨土一門，
以信願行三法為宗。如鼎三足，缺一不可。或專崇行持，而不尚信願，
則執事廢理，仍屬自力法門。與專以自性唯心，而不仗佛力之執理廢事，
同一過失。所以蕅益大師云，得生與否，全由信願之有無。品位高下，
全由持名之深淺。篤哉斯論，不可不知。古人說法，窮無涯際。唯永明
四料簡所說，誠為末世眾生指歸家鄉之一條大路也。請言其略。
有禪有淨土，猶如戴角虎，現世為人師，來生作佛祖。此禪淨二字，
必須分別明白。尤須知何謂有禪，何謂有淨。世之人於看話頭，參念佛
的是誰，便謂有禪，執持名號，便謂有淨，非也。禪者，即吾人本具之
真如佛性。隨緣不變，不變隨緣。即寂而照，無能無所，純真心體。是
宗門所謂父母未生以前本來面目也。淨者，信願持名，求生西方。非偏
指唯心淨土，自性彌陀也。有禪者，須參究功深力極，山窮水盡，念極
<pb n="336"/>
情亡。一旦徹見父母未生前本來面目。置之死地而後生，可以稱之。有
淨者，須真為生死，發菩提心。上宏下化，自利利他，乃無愧色。其人
苟徹悟禪宗，明心見性，備知如來權實法門，唯以信願念佛，為通途正
行。邪道歛跡，魔外喪膽。如虎生角，威猛莫敵。上中下根，利澤均沾。
豈非人天導師乎。當來上品上生，證圓教，躋等覺。豈非來生作佛祖乎。
無禪有淨土，萬修萬人去，若得見彌陀，何愁不開悟者。其人雖未
明心見性，然而決志求生西方故，勇猛精進。亦得蒙佛接引，證諸果位。
果位中人，莫不大徹大悟。所謂若得見彌陀，何愁不開悟也。阿彌陀佛，
大慈大悲，有四十八願，願願度生。不但上善稱名，可以向往。即五逆
十惡，苟能起大慚愧，發露懺悔，無論一念十念，佛亦必攝受之。時雨
潤物，萬物無不沾益。大海納川，百川悉足匯歸。萬修萬去，的實非謬。
有禪無淨土，十人九蹉路，陰境若現前，瞥爾隨他去者。此指參禪
而不念佛者說。禪者，雖已明心見性，若見思煩惱，少有未除，六道輪
回，依舊莫出。生死海深，菩提路遠。躑躅中途，蹉跎濡滯。故曰十人
九磋路也。蹉者，蹉跎，諺釋擔閣也。陰境，乃中陰身境，臨命終時，
方始發現。各隨其善惡業力，以支配於善惡道中。五祖戒，草堂青，真
如？，是前車之轍也。夫以三公之悟，與見地高超如此，尚不免昏迷。
遑論吾儕博地凡夫矣。瞥爾，謂一眨眼，喻其速也。陰境，有指五陰魔
境。蹉路，有解錯路者，均非。安有徹悟禪宗，深明教理，而不明五陰
境界，而走錯路途乎。所關甚大，不可不知。
無禪無淨土，鐵床並銅柱，萬劫與千生，沒個人依怙者。世之人悠
悠泛泛，不真參力究。不真信切願。或復兼修餘門。皆可謂無禪無淨。
雖感得來生福報。而因福造業，因業墮獄。鐵床銅柱無人依靠。雖有佛
力，亦莫奈何。截流大師說，修行人不了生死，為第三世怨，可懼也已。
永明禪師，乃阿彌陀佛化身。所有提倡念佛偈句，通皆機理雙契。
此四料簡，尤為參禪修淨之無上警策。雖局於偈語，然言略意周。更無
一字可以增損其間。學者宜細細研之。淨土，乃特別法門。其餘，乃通
途法門。離則兩益。合則兩害。若夫修持法則，宜善言善行。諸惡莫作，
眾善奉行。父慈子孝，兄友弟恭，夫唱婦隨。各敦倫常，不背世法。始
可謂真佛弟子。否則，乃名教所不容，如來之罪人。念佛貴乎攝心，大
<pb n="337"/>
勢至云都攝六根，淨念相繼，入三摩地，斯為第一。可知念佛時，宜萬
緣放下，都攝六根。綿綿密密，驀直念去。自有得三摩之時。三摩，此
翻正修正見，或譯正定。華嚴經普賢行願品，普賢以十大願王，勸導華
藏海眾，以歸極樂。華藏海眾，乃大菩薩地位，尚須向往。可知如天普
蓋，似地均擎。大地山河，宇宙萬有，其能出天地之外者乎。淨土法門，
普攝餘門，無以異也。世移運衰，末法人根淺劣，欲求豁破無明，斷惑
證真，甚難甚難。自未能度，而欲度他，何異溺海渡人。奉勸諸賢，不
可我慢高大。還是真信切願，仗慈力念佛求生西方好。

<h1>疏</h1>
<h2>贖遷西湖放生魚募緣疏</h2>
凡在生死輪迴之中，悉皆隨業受生。忽焉為人，忽焉為物。當其為
人時，則以強陵弱，以眾暴寡，不知栽培來福，任意造諸惡業。及其宿
福已盡，殺業已深，難免墮於異類。口不能言，心無智謀，身無技勇，
只好任人割烹咀嚼。然推究其心，其貪生畏死之情，臨危望救之念，慘
淒何可名狀。所以古之賢哲，多皆愛惜物命，不忍傷害。如子產蓄魚，
襄子放鳩，隨侯濟蛇，楊寶救雀，此皆本其不忍之心，以行救濟之事。
尚未知一切眾生，皆有佛性，皆於未來，當得成佛。及從無量劫來，互
為父母兄弟妻子眷屬等義。迨至佛教東來，此義大明於世。是以仁人君
子，為報恩故，為免劫故，倍復注意於戒殺放生，持齋茹素也。然有大
多數未聞佛法者，習以為常，任意行殺，以期悅口。由是之故，釀成兵
劫。試思兵劫之中，人被殺戮，與彼物類受宰割以充口腹者，相去幾何。
倘作此想，則殺彼身以悅我口之念，能不消滅乎。又我既貪生，彼豈愛
死。我若一芒刺指，即難忍受。彼則臠割其身，心豈能甘。雖力不能敵，
無可如何，其怨恨之心，固結莫解，生生世世，必為報復。是以賢哲之
士，欲令世人同息殺業，冀合乾父坤母，民胞物與之道，種種設法，買
而放之，令盡天年。須知此舉，重在救人，非單為救物也。以其冀人因
見買放，不忍特殺。既不忍殺，則怨對不結，而未來之殺劫可消，後世
之福壽自永。此放生之究竟宗旨，真實利益也。不知者，每謂虛費錢財，
了無所益。試設身處地，為當願人放我，為當願人殺而食我耶。杭州西
<pb n="338"/>
湖，自宋真宗時，即為放生池。自後縱有廢弛，不久即復。今政府以為
湖魚過多，致湖水昏濁，有礙衛生，擬標賣之，令彼漁人，一網打盡，
以益民生。杭州上海各慈善大居士，不忍以歷來放生之魚，悉令復作食
料。特派孫厚在居士來杭，懇求政府買而遷之他處。則於衛生放生，兩
俱適宜。政府准以八千圓承買，作三期交，即日交三千圓，明年陽曆二
月二十九，與四月十日，各交二千五百圓。遷移完竣，以六月三十日為
限。承買正價八千，而數十頃湖，欲令遷盡，殊非易易。須僱許多漁船，
日事打澇。又須人力挑運，而其經理鑒督者，每船當須幾位。彼船資挑
資，及日間食用所費，亦須數千。懇祈十方善信，隨力隨心，各出淨資。
俾彼待烹之輩，復得其所。諸大居士所願圓成。其有宿具善根之人，見
此義舉，當悉愛惜物命，不忍殺傷。由此因緣，庶可消滅殺機，增長仁
風。其為功德，何能名焉。<sr>將填溝壑老僧釋印光，謹為無數量過去父母
未來諸佛，至誠懇禱請命。若蒙慧察，則不異身受其救濟也。謹疏。</sr>

<h2>贛州壽量寺重興緣起疏</h2>
實際理地，歷塵劫而不變不遷。佛事門中，隨因緣而有興有敗。雖
否極泰來，屬於天運。而革故鼎新，實賴人為。昔世尊將入涅槃，以法
道付囑國王大臣，令其護持流通。蓋預鑒後世法弱魔強，若非仗有權力
之偉人，保綏禦侮。則人天眼目，如來慧命，或幾乎息矣。壽量寺者，
贛州千五百年之古道場也。當蕭梁時，防禦使盧光裯為僧道誠所建。初
名盧興延壽，尋改聖壽。至宋祥符間，真宗特？賜今名。元明清來，代
有興復。至清光緒間，忽罹回祿。民國四年，又遭洪水。致莊嚴佛剎，
竟成邱墟。唯丈六之鐵觀音像，巍然無恙。地方正紳，請光孝寺大春和
尚兼任住持。遂與住僧德森大師，竭力經營，建觀音殿。後大春去世，
德森離贛，繼住僧無狀。致市政公署視為廢地，擬改菜市場，開馬路。
當地緇素通知德森，因函懇各界偉人，請求保護。中國佛教會，亦一再
函電，請其維持。並一面遴選妥人，前往籌劃興復。遂令取消前議，且
力任護持，令速恢復。而當地士紳劉君汲甫等，斡旋贊助，並願為後盾，
圖復剎竿。蓋法道之興，各有因緣。不因經此風潮，則此寺殆將湮沒矣。
惟現今時值末法，人根陋劣，匪仗彌陀大誓願力，往生西方。孰能現生
<pb n="339"/>
斷盡煩惑，了脫生死。是故此次恢復，專修淨土法門。並附設居士林，
流通處，俾當地人士，咸知出五濁登九品之要道，與敦倫常，盡己分，
知因果，慎修持之良規。如是則蓮社啟而宗風丕振，禮教興而國運昌明。
庶可副古人建剎命名之意。亦可慰諸君子一番維護之熱心也。但以寺無
恆產，僧無積儲。祈不慧代為疏引，用懇諸大護法，及各善信，發菩提
心，行方便事。輸金輸粟，轉勸轉募。俾含空寶殿，指日成功。滿月金
容，經劫常住。淨宗興行，人知出苦之道。因果彰顯，群趨希聖之途。
將見佛天雲護，吉慶駢臻。家門清泰，人眷平安。富壽康寧，現身獲箕
疇之五福。蘭桂芬芳，後裔納伊訓之百祥。唯冀同登隨喜，共登芳銜。
<little>（民國癸酉孟冬）</little>

<h2>紹興偏門外婁江村興教禪寺<little>（即小雲棲）</little>募修大殿疏<little>（代源湛師作）</little>
</h2>
如來調御眾生，隨機說法。由眾生根機不一，故所說法門無量。求
其匯歸統一，唯律教禪淨四法。律者佛身，教者佛語，禪者佛心，淨者
佛境。律教禪淨，行人歸宿之所。亦究竟圓成佛道，普度一切凡聖之法
也。四法並非各別。必須法法圓通，法法俱備，方可以上續佛慧，下化
眾生。不過約其注重者論，遂立律教禪淨四宗之名而已。興教禪寺，創
建於晉，則為律為教。至唐鳥窠禪師重興，則為禪。明末蓮池大師徒孫
內恆銓公復興，則為淨。善知識觀機逗教，因時制宜。但取益物，不執
陳跡。故令一切眾生，咸沾法益也。由明以來二百餘年，其間住持法道
之高人，亦復不少。清末以來，法道式微，殿堂寮舍，悉形頹敗。而大
殿為安住如來法身之所，亦屬四眾祈福之場。棟梁腐敗，椽梠差脫。若
不設法修葺，必至直下傾覆。湛住持其中，心常驚懼。以故特述愚誠，
遍募護法檀信，懇祈各捨淨資，成就善舉。俾含空寶殿，指日成工。滿
月金容，經劫常住。將見佛天雲護，吉慶駢臻。富壽康寧，現身獲箕疇
之五福。高爵尊徽，後裔納伊訓之百祥矣。惟冀不吝，共登芳銜。<little>（民
國十五年丙寅）</little>

<h2>湖州道場山萬壽寺募化長年齋米疏<little>（代作）</little></h2>
食輪轉在法輪先，無糧難修深妙禪。若肯佈施助道業，定感福壽廣
<pb n="340"/>
增延。
道場山萬壽寺者，五代高僧伏虎志逢禪師所建之大道場也。禪師於
峰頂結庵行道，一夕宴坐，毫光燭天。四方人士，謂遭回祿。次晨往觀，
見師深入三昧，知為放大慈光。由是善信感化，各輸淨資，營建寺宇，
成大叢林。咸謂師為地藏菩薩化身，故又稱其山為小九華焉。自後代有
高人，住持其中。及至清初，宏覺禪師曾主此山。德為世祖所欽，因賜
寺額為萬壽焉。蓋以萬國咸寧，同登壽域，一人有慶，共享太平是祝也。
從此道風丕振，雲水咸歸，雖諸方大剎，無能過焉。至咸同間，一遭兵
燹，遂賦式微。幸仗前人慘淡經營，得免泯滅。衲以菲材，濫膺住持，
雖欲廣安大眾，專修淨業。日常朝暮課誦，三時念佛。每至臘月，打一
佛七。以此功德，用祝國運昌隆，人民安樂。轉競爭為仁讓，變澆俗為
淳風。但以寺無恆產，道糧莫出。以故謹遵佛制，入裡托缽。懇祈諸大
檀越，各供長年齋米。俾所住清眾，安心辦道，十方雲水，得所棲遲。
將見佛天雲護，吉祥駢臻。福壽康寧，現身獲箕疇之五福。簪纓爵位，
後裔納伊訓之百祥矣。唯冀不吝，共結勝緣。

<h2>杭州南天竺演福寺募修大殿並各堂寮疏</h2>
觀世音菩薩<little>（至）</little>重興淨土橫超道場。<little>（以上已見文鈔續編）</little>
今夏
蒙就近諸居士，開通左右來路。並建立山門，修葺茅蓬。佛學會諸居士，
亦允贊助建大殿事。因祈<le>光</le>作疏，遍募檀信。俾千餘年菩薩道場，又復
重興。庶普被三根之道，即生了脫之法，得以廣佈矣。懇祈十方貴官鉅
紳，富商大賈，一切善信，悉皆發菩提心，行方便事。打開寶藏，培植
福田。輸金輸粟，轉勸轉募。俾含空寶殿，指日成功。滿月金容，經劫
常住。蓮社開而宗風丕振。佛法興而天下太平。將見佛天雲護，吉慶駢
臻。富壽康寧，現身獲箕疇之五福。簪纓爵位，後裔納伊訓之百祥矣。
唯冀不吝，共登芳銜。

<h2>普陀山息來禪院募修大殿疏<little>（代作）</little></h2>
普陀名山，乃大士示跡之勝地。息來禪院，實檀信植福之精藍。溯
自吾祖潮音禪師，徹悟自心，深通經教。住持普濟，十有餘年。布大士
<pb n="341"/>
之慈雲，闡祖師之心印。故致道傳四海，德感九重。屢蒙賜帑賜紫，重
新圓通道場。益加為法為人，期培將來法種。但以歷年既久，勞不自勝。
特築息來，以備退隱。由其宰官景仰，士庶欽崇。所以規模制度，頗為
宏敞。自昔迄今，年越二百。所有殿宇，悉將傾頹。衲忝為其後，勉力
修茸。群房略已復新，大殿尚未施工。若不徹底掀翻，必至直下傾覆。
擬欲幻出樓閣，當須眾力支橕。因茲疏述愚誠，遍募十方檀那。懇祈發
菩提心，行方便事。打開寶藏，培植福田。俾大雄寶殿，指日成功。滿
月金容，經劫常住。將見佛天雲護，吉慶駢臻。現身獲箕疇之五福，後
裔納伊訓之百祥矣。情如不吝，共登芳名。

<h1>跋</h1>
<h2>香光莊嚴匾額跋語</h2>
如來福慧功德之香，慈悲攝受之光。豎窮三際，橫遍十方，普皆熏
照。具縛凡夫，絕不聞見，如瞽齆者當午過旃檀林，了不知有檀香日光
也。倘生正信心，常念佛號。以如來萬德洪名，冥熏加被。則業消智朗，
障盡福崇。自可隨己分量，或得三昧而稍聞見。或證無生而大聞見。迄
至以佛莊嚴而為莊嚴矣。監院妙真大師，冀蒞此者同染佛香。同蒙佛光。
祈題此四字，並以跋告來哲。<little>（民廿八年己卯秋）</little>

<h2>淨土五經跋</h2>
戒定慧三學，為學佛及修淨業者之根本。而戒尤為要。故觀無量壽
佛經，開示淨業三福，一則孝養父母，奉事師長，慈心不殺，修十善業。
二則受持三歸，具足眾戒，不犯威儀。三則發菩提心，深信因果，讀誦
大乘，勸進行者。初二，多屬戒學。三則三學圓具。具此三福，則淨業
大成，往生上品。故於淨土五經後，附華嚴經淨行品，及楞嚴經四種清
淨明誨，以期淨業行者，於律儀戒之執身不作。進而得定共戒之制心不
起。及道共戒之超情離念，斷惑證真。然縱得定共道共二種實益，猶當
兢兢業業，執持律儀戒，以為自利利他，維持法道之軌範。則空解脫人，
無由以大乘藉口，而因之以壞亂佛法，疑誤眾生也。<little>（民國二十五年歲
次丙子仲春）</little>
<pb n="342"/>

<h2>摩利攴天陀羅尼跋</h2>
摩利攴天，雖現天身，實是菩薩。以其度生心切，救苦情殷，故說
此咒，以作救度之本。若人每日虔誦此咒，愈多愈好。縱遇水火刀兵等
災，亦能逢凶化吉。今歲長沙之變，罹禍最慘。聶雲臺在上海率其各房
全家同持此咒。而長沙聶氏各房屋宇，竟無傷毀。是知此咒有大神力，
可為恃怙。所望同人，同發改過遷善之心。同行敦倫儘分利人利物之事。
以為感格菩薩垂佑之本。則其蒙佑，當更殊勝矣。如不識字無記性者，
但志誠念南無摩利攴天菩薩。或念南無觀世音菩薩。其利益亦與誦咒相
同。得此咒者，必須安置淨處，不可褻瀆。否則其罪非小。<little>（民國十九
年庚午孟秋）</little>

<h2>淨土法會課儀跋</h2>
如來一代所說一切法門，皆須斷盡煩惑，方可了生脫死。惟念佛一
法，若具真信切願，即可仗佛慈力，往生西方。念佛法門，以信願行三
法為宗。信願為前導，念佛為正修。有以專求一心，不講信願。及注重
開悟，不求往生者。皆不知念佛之宗旨者。棄佛力以仗自力，忽佛智而
矜己智。其自誤誤人也，大矣。念佛之心，必須懇切至誠，如子憶母。
縱有他境當前，終不能令此憶母之心，或有忘失。當念佛時，或聲或默，
均須攝耳諦聽。不令一字一句，滑口念過。大勢至菩薩所謂都攝六根，
淨念相繼者，即此隨念隨聽之一法也。果依此說，決定往生。若或討巧，
定成大拙。自誤誤人，害豈有極。

<h2>飭終津梁跋</h2>
古人云，死生亦大矣，可不悲哉。竊謂徒悲，究有何益。須知生死
大事也。信願念佛大法也。既知死之可悲，當於未死之前，修此大法。
則死不但無可悲，且大可幸也。何以故，以淨業成熟，仗佛慈力，直下
往生西方極樂世界。得以超凡入聖，了生脫死。永離眾苦，但受諸樂。
漸次修習，直至成佛而後已也。然欲得此大幸，必須敦倫儘分，閑邪存
誠。諸惡莫作，眾善奉行。以培其基。加以真為生死，發菩提心。以深
<pb n="343"/>
信願，持佛名號。便可決定即得矣。至於臨命終時，無論久修始修，皆
須眷屬及與淨友為其助念。庶可正念昭彰，感應道交，蒙佛接引，往生
西方矣。即平素不念佛人，臨終請善友開導助念，亦可往生。是知助念
一事，最為緊要。修淨業人，當於平時與家屬說其利害。俾彼瞭然無疑，
決不至臨時，以世俗情見，破壞正念。而於存者亡者，均有實益。念佛
飭終津梁，及飭終須知，用意措詞，悉皆周摯。實為保護成就行人一大
事因緣。若肯展轉流通，俾一切同人咸知其益。其為功德，唯佛能知。
願世之為人子孫，及為人父母兄弟朋友者，各皆依行。以期亡人神超淨
域，業謝塵勞。蓮開九品之華，佛授一生之記。實為大幸。<little>（民國十九
年季春）</little>

<h2>三餘德堂名說跋</h2>
堂名大義，已為宣示。然欲利人，先須克己。倘言行或有不符，則
尚難化及妻子，況鄉鄰乎。果能真誠無偽，雖異類尚能感格。況於同類
之人乎。故一切法，皆以身為根本。故曰，身不行道，不行於妻子。使
人不以道，不能行於妻子。欲為天地行化育，欲為祖宗著潛德，欲為子
孫立懿范，若不以躬行實踐為事，則如貧無立錐者，妄欲富貴蓋世，祗
成癡心妄想，了無實事可得。戒之戒之。
堂名三字四字，各有取義，固非一定，不可更變。南方一逸老，修
庭堂，上梁時，飛來十八個白鶴，遂名其堂曰十八鶴來。億其有十八翰
林之徵也。

<h1>論</h1>
<h2>一切念佛人往生及不往生之證據</h2>
如來一代時教所說一切法門，皆令眾生修戒定慧，斷貪瞋癡。了幻
妄之生死，證真常之心性者。然眾生根有利鈍，惑有厚薄。根利惑薄者，
或可即生了生死，或二三四五生了生死。根鈍惑厚者，十百千萬生，或
十百千萬劫，猶不能了。此系依通途教理修持而論。乃仗自己修戒定慧
力，斷盡貪瞋癡煩惑者，其難也難如登天。任汝見地高，功夫深，功德
大，智慧大。若三界內見思惑未盡，決不能出三界外以了生死。唯念佛
<pb n="344"/>
法門，全仗阿彌陀佛大慈悲願力，若具真信切願，至誠懇切，念佛名號，
求生西方者，無論根之利鈍，惑之厚薄，皆可於現生臨命終時，蒙佛慈
力親垂接引，往生西方。既往生已，見思煩惱，不斷而斷。以西方極樂
世界境緣殊勝，一一皆能增長人之功德智慧，絕無令人起貪瞋癡者。此
如來一代時教中之特別法門，不得以通途教理而論。世有深通宗教，不
信淨土法門者，蓋以通途教理，論特別法門也。使彼知是特別法門，則
自行化他，莫敢或違矣。張福泉嬸母劉氏，生性淳篤，是其宿根。及病
而信福泉宗淨等所說而念佛。又加家人助念，故得吉徉而逝，面色轉勝
於前。逾十四時，通身冷透，頂猶溫暖，肢體柔軟，蠅不至室等瑞相。
按大集經說臨終徵驗偈云，頂聖眼天生，人心餓鬼腹，畜生膝蓋離，地
獄腳板出。以人將死時，熱氣從下至上者，超生。從上至下者，墮落。
若通身冰冷，唯頂上熱者，必生西方入聖道。眼及額顱熱者，生天道。
心熱者，生人道。腹熱者，生餓鬼道。膝蓋熱者，生畜生道。腳板熱者，
生地獄道。念佛之人，若是一心念佛，不念世間家業兒女，決定可以蒙
佛慈力，接引往生。無論修持久近，乃至臨終始得善友開示，一心念佛，
或止念上十聲即命終，亦得往生。以阿彌陀佛四十八願中，第十八願云，
若有眾生，聞我名號，志心信樂，求生我國，乃至十念，若不生者，不
取正覺。由此因緣，平素不念佛人，臨終善友開示，大家助念，亦可往
生。常念佛人，臨終若被無知眷屬，預為揩身換衣，及問諸事與哭泣等。
由此因緣，破壞正念，遂難往生。以故念佛之人，必須令家中眷屬平時
皆念。則自己臨終，彼等均能助念。又因常說臨終助念之利益，及瞎張
羅哭泣之禍害。便不至以孝心而致親仍受生死之大苦。乃得即生西方之
大益也。

<h2>張慧炳往生西方決疑論</h2>
一切眾生，皆有佛性，皆當作佛。但以從未悟故，迷而不知，起貪
瞋癡，造殺盜淫。沈淪於生死苦海之中，從劫至劫，莫之能出，大可憐
憫。張慧炳宿世固有善根。惜其生於無佛法之區域，及其讀書之後，漸
染於程朱韓歐之學說。<little>（程朱闢佛之力、比韓歐為巨、）</little>則於即心自性之
理，更加錮蔽，無由發明矣。所幸者，閱世既久，常罹禍亂，不免常存
<pb n="345"/>
厭心。恰遇常慧揚以念佛求生西方相勸。則如久旱之苗，忽逢甘霖，即
得勃然發生，勢不可遏。雖於佛法未能大明，而於程朱韓歐之心曲，固
已灼知深見，反由此更加信心。自聞淨土法門以來，刻論時日，不滿二
年，遂得正念往生，亦可謂勇猛丈夫矣。至於臨終中風失語，乃宿世惡
業。當在死後來生受者，以現生修持功德，轉後報重報作現報輕報而了
之也。死後面色光澤，屍體柔軟，面帶笑容，頂熱炙手。此種景相，均
為往生之瑞相。然面色光澤，屍體柔軟，面帶笑容，生天者亦可有之。
唯頂熱一事，生天者所無。經中說死後生各道之證據，有偈云，頂聖眼
生天，人心餓鬼腹，畜生膝蓋離，地獄腳板出。以人死熱氣由下而上者，
為超昇。由上而下者，為墮落。若通身都冷，頂上猶熱者，則超凡入聖。
生西方，為超凡入聖之最勝者，故曰頂聖。若熱在額顱及眼者，則生天。
熱在心者，則仍生人道。熱在肚腹者，生餓鬼道。熱在膝蓋者，生畜生
道。熱在腳板者，生地獄道。以通身全冷，唯此處獨熱為準。然念佛之
人，平素若有真信切願。臨終又蒙善眷助念。不為惡劣眷屬預為揩身換
衣哭泣問事瞎安慰等所破壞。定規可以往生。慧炳臨終失語，或有因此
懷疑者。頂熱一事，可以為證。況又有面色光澤等事乎。前年雲南保山
縣鄭慧洪死，其母愛子心切，服毒端坐，念佛而逝，絕無苦痛之相。其
地向來不知佛法。其父名伯純，乃一宿儒，不樂仕進，初研易經數年，
繼研丹經，後參禪宗。慧洪商於昭通，寄信求皈依，專修淨業。屢勸其
父修淨業，請許多淨土經書祈看。伯純由是生信，自行化他，作念佛懇
詞，懇人念佛。民廿二年慧洪罷商回家，次年春死，無甚祥瑞。而其母
服毒往生，較平常善終者，無所欠憾。由是一方之人，為之感動。以伯
純乃文行兼優之士，為之提倡，又得其子其夫人之奇異，雖固執邪見絕
無信向者，亦不得不為感動也。宋儒讀佛經，得其妙義以自雄，反從而
闢佛者，恐後人識彼之妙義所從來，故昧心為之。以致後儒皆不敢講因
果輪迴，以故善無以勸，惡無以懲。近幸修淨業者多，猶可以稍挽狂瀾。
否則人道或幾乎息。今由慧炳，令一方知往生西方之相。當有相繼而往
生者，愈久愈多也。因書此以明其實義。凡見聞者，各宜自勉。

<h1>啟事</h1>
<pb n="346"/>
<h2>謝絕函件啟事</h2>
<rubynote t="印光"/>庸僧也，無所知識。十餘年來，多有謬認為善知識。乘郵政之
便，函件紛投。<le>光</le>不自量，來即答復。去冬夜校書於電燈下，目大受傷。
以後凡來信，皆戒之後勿再來，而又失效。至今來函件者，較前仍未減。
因不得已，故今登新申兩報，並佛學半月刊，以期周知。倘此後再有來
信，決不開封，亦不答復。如屬有關係掛號信，原函退回。平信則付字
簍。以圖靜心養目，而可保守見天日之光也。若仍謬以<le>光</le>為知識者，祈
直接向上海佛學書局，或蘇州報國寺弘化社，請閱印光文鈔，印光嘉言
錄。其所獲利益，較信實多百倍。再進而閱淨土五經，及古德淨土著述。
則定可以因地心，契果地覺矣。<little>（民廿四年二月一日）</little>

<h2>普勸全球同胞同念觀音聖號啟事</h2>
觀世音菩薩，於無量劫前，久已成佛，號正法明。但以悲心無盡，
慈誓莫窮。故復於十方世界，現菩薩及人天凡聖等身，以施無畏，而垂
濟度。普門品所謂應以何身得度者，即現何身而為說法。不但現有情身，
即山河，船筏，橋梁，道路，藥草，樹木，樓臺，殿閣，亦隨機現。總
以離苦得樂，轉危為安為事。凡遇刀兵，水火，惡病，惡獸，怨家對頭，
惡鬼，毒蛇，種種危險者。果能至誠稱念南無觀世音菩薩，即可蒙菩薩
加被，轉危為安。現在殺劫彌漫，全球皆無安樂之處，亦無安樂之人。
願中外同胞，同念觀音聖號。同以觀音救苦救難之心為心。同以觀音利
人利物之事為事。則人我念空，鬥爭事息。自可同享太平，共樂天常。
縱令定業難轉，喪身失命，亦可仗菩薩力，往生西方。則是因宿業而殞
身命，蒙佛力而出苦海也。凡我中外同胞，祈共鑒此愚誠。<little>（民廿六年）</little>

<h1>問答</h1>
<h2>答善熏師問<little>（問詞略）</little></h2>
<little>（一）</little>外道守秘密，恐人知其法，故不許人出聲念佛。佛法中，無
秘密之說。念佛隨各人氣力大小，而為大聲小聲。然出聲念久傷氣，故
又須靜坐默念。無論大聲小聲默念，總要自己聽自己之佛聲。默念中亦
仍有聲，故亦須聽。能常聽，心自歸一。此念佛最妙之法也。
<pb n="347"/>
<little>（二）</little>除佛法外，所有各門，皆是邪教。何但清淨門乎。各邪教，
皆以煉丹運氣為正道。以念經念佛勸善，為引人入此教之根據。
<little>（三）</little>同善社，亦是外道。此云莫學齊公，蓋指學外道之人說耳。
不可一概包括。
<little>（四）</little>扶乩，也非正法。多是靈鬼假冒。至於吃酒吃肉之僧尼，乃
自救不了之地獄種子。何可籍口彼等之行為，而指責佛教乎。
<little>（五）</little>五葷，我國只有四，即蔥菲薤蒜。薤，即小蒜。西域有興渠，
吾國無此一種。有以芫荽為五葷之一者，乃外道所立耳。
<little>（六）</little>三厭者，謂天厭，地厭，水厭。天厭，即雁。雁有夫婦之誼，
故不可食，此道家所說。佛法中，一切肉，皆不得食，何止此三種乎。
彼謂老人為白厭，何以死人請僧做繫念乎。胡說巴道，何可依從。
<little>（七）</little>念佛記數，是防懈惰。如無懈惰之心，不記亦可。記數也可
不用掐珠子。最初當用珠子念一點鐘。以後快慢，照此一樣，念一刻，
半點，一點，均可知其佛數。又文鈔中記數念佛之法，最能攝心。閱之
自知。
<little>（八）</little>有佛像，當向佛拜。無佛像，或心中默拜。或向西拜。有香
燭固好。無亦無礙。隨各人力量而行，豈崖板法乎。
<little>（九）</little>金剛經，說心地法門。故云：「凡所有相，皆是虛妄。汝不知
看經上文說的話。獨以此兩句，疑念佛求生西方。不知有有相三昧，有
無相三昧。凡般若部中許多經。並禪宗所說。皆是依無相三昧發揮者。
凡諸大乘經，備明修因證果。並開示念佛求生西方者。皆是依有相三昧
而發揮者。汝完全不知世間道理，況出世間道理。而復自作聰明，妄論
佛法。欲不招惡報，其可得乎。汝既有淨土十要，<little>（此甚深）</little>嘉言錄，<little>（此
最宜詳閱）</little>何不過細看。而一味將外道無知無識之話為是。

<h2>答慕西和尚問</h2>
<ask>問：</ask>千佛衣，是否繡佛像於祖衣上，龍華衣，是否繡龍繡華請垂示。
<rep>答：</rep>千佛衣，即賢劫千佛所制之衣。即吾人所搭之五衣七衣祖衣。
無知之人繡佛像於衣上，則罪該萬死矣。愚人不知罪過，反以為榮。又
復繡龍繡花，以堂堂比丘，而學女人派調。其人之資格，已半文不值。
<pb n="348"/>
蓮池大師正訛集第一條，已說之。
<ask>問：</ask>養發，養爪，戴銀，銅圈，為頭陀相耶。
<rep>答：</rep>頭陀，是行苦行之名。頭陀行，有十二種。今人不能行，而妄
以魔王外道相充之，可嘆孰甚。
<ask>問：</ask>閉關人，為人念經念佛，是否邪命。
<rep>答：</rep>閉關要有正念，真實念經念佛。若專為施主念，不知自己本所
修行之事。雖曰邪命，亦非不可。若祗以閉關騙人供養，則成大邪命矣。
<ask>問：</ask>有人以此關房，為某施主所供養，乃念經酬他，法寶是否可當
送禮品。又僧人為人看經，計卷論值，而寫一誦經票與之，此等僧人，
有何等罪，在俗人有何福。
<rep>答：</rep>人以財施，我以法施，亦非不可。若不知佛法，專門為人念經。
與為人鋤地掙工錢相同，已經下作。倘再不看，祗寫一經票為憑。比打
劫稍體面點，實則同一拐騙耳。念不念不定，恭敬不恭敬亦不定，何能
定他的罪。在家人有正信心，出錢請念。即僧人不念，只用一紙騙去，
亦不能謂絕無功德。以後不得再來信，我無此閑功夫，論此閑事。

<h2>答念佛居士問<little>（即周孟由）</little></h2>
徹悟大師復香嚴居士書，直須深信諦了，心外無佛，佛外無心，全
心即佛，全佛即心，一念現前，即一念相應，念念現前，即念念相應，
但使此念常現在前，便是真實效驗，離此念外，別求效驗，便是間斷，
便不親切，便入歧途矣，經云，是心作佛，是心是佛，正此之謂也。一
大段，雖信為修淨之肯綮，而反復玩索，其理莫易貫通，今謹臚列疑難，
仰乞詳賜剖釋，藉玆增植淨因，誠為大幸。
<little>（一）</little>心外無佛，佛外無心，全心即佛，全佛即心，如何謂之心如
何謂之佛，向祇依稀解說，以現前起念為心，不識當否。
　　<rep>答：</rep>現前念佛之心，即是心。現前所念之佛，即是自心所作之佛。
故曰，是心作佛，是心是佛。
　　<little>（二）</little>此四句，與心經色不異空，空不異色，色即是空，空即是色，
意義相似否。
　　<rep>答：</rep>心經之色空，比觀經之作是較闊大。觀經作是，比心經之不異
<pb n="349"/>
即是，更親切。
　　<little>（三）</little>既云心外無佛，佛外無心，復云全心即佛，全佛即心，是何
旨趣。
　　<rep>答：</rep>下二句，重釋上二句之義。
<little>（四）</little>一念現前，及念念現前之念字，與心佛之心字，意義相同否
　<rep>答：</rep>心與念，祗是一個。不過約常存者，名之為心。約現起者，名
之為念耳。
　　<little>（五）</little>心外無佛，佛外無心四句，是否指性德，一念現前，一念相
應四句，是否指修德。
<rep>答：</rep>二俱是修德。以心外無佛，佛外無心，是功夫所致故也。
　　<little>（六）</little>一念現前，即一念相應四句，初機即能是久修即能是。
　<rep>答：</rep>初機有初機之相應。久修有久修之相應。何可死執。
　　<little>（七）</little>深信諦了，以圓融說，未到諦了，不名深信，若稱深信，便
具諦了，以次第說，深信易而諦了難，未諦了，不妨深信，此書所謂深
信諦了，是圓融說，或次第說。
　<rep>答：</rep>此不須如此分別。以不知彼是何根機故。
　　<little>（八）</little>上云直須深信諦了，下云但使此念常現在前，便是真實效驗，
似謂深信諦了後，始有真實效驗。
　<rep>答：</rep>此是信與悟。
　　<little>（九）</little>於是但使此念常現在前。
　<rep>答：</rep>此是實行。
　　<little>（十）</little>然未具深信，或未得諦了，即使此念常現在前，自不有真實
之效驗乎。如此，則深信諦了者，不多見，而真實效驗者，亦不多見矣。
　<rep>答：</rep>未能信了，得常如此現前者，亦不多。然老實頭念到極處，亦
可到此地步。
　　<little>（十一）</little>弟子夫婦惡習深重，悛改不易，因此所生諸子，荒怠乖張，
殊無立達希望，擬於此時預將彼等作當來墮落想，放開懷抱，自適其適。
果真臨了墮落離散之日，以觀想既熟，自不致大受惱恨，如此想念，可
否行持。
　<rep>答：</rep>可行持。
<pb n="350"/>
　　<little>（十二）</little>昔曾文正常謂凡人最忌逆億日後之屯蹇，而讀書人此病尤
甚，皆是薄福之徵，此語是否的確。
　　<rep>答：</rep>是的確。
　　<little>（十三）</little>又陸放翁家訓有云，居鄉，以困畏不若人為哲，如何解說，
並求指示。
　　<rep>答：</rep>既知困知畏，知不若人，何敢與人相訟。訟者皆無此三心耳。
　　<little>（十四）</little>弟子每夢念佛飛昇，常為一室頂鋪玻璃所遮障，身體上騰，
室與玻璃頂蓋，隨之上騰，欲沖出玻璃，凌虛翱翔，輒不如意，未識是
何業障。
　　<rep>答：</rep>此夢亦不易得。若能沖出，則更好矣。然祗宜一心念佛，不可
專想做此夢。免得因益反損。
　　<little>（十五）</little>有以勸人念佛求生為主，自修為助，有以自修為主，勸人
為助，並出至誠，功德孰勝。
　　<rep>答：</rep>後者勝於前者。
　　<little>（十六）</little>一僧講因果，營寺宇，為利四眾之修淨，而人我名利之念
頗重。一僧嚴戒行，專念佛，為諸眾生作往生之迴向，且人我名利之念
殊微。其優降如何。
　<rep>答：</rep>後者勝。
　　<little>（十七）</little>行者臨終生西，乘蓮華臺，或坐，或跪，或立。
　<rep>答：</rep>坐。
　　<little>（十八）</little>有時欲行一事，自覺居心亦似慈憫心，亦似瞋妒心，或慕
勢貪利心，不行恐損慈憫，行則恐墮情見，當前不能自知念頭善惡之輕
重，又不能權量事緣利害之緩急，又無善知識之諮決，然則如何處置是
妙。
　<rep>答：</rep>臨事當以義為準。否則便成無主宰之人矣。
　　<little>（十九）</little>竊見有僧，未營寺宇，意為若得完成一寺自利利他，
乃可專心念佛，一意生西，迨因緣湊合，寺宇既成，漸又依戀寺宇，謀
充產業，展轉攀緣，蹉誤往生，此舉一例耳。他如欲通教理，成著作，
及俗人求家道寬裕，子孫顯達等，皆是弟子自量身分，懼蹈覆轍，願隨
緣念佛，不圖造作，雖未能逮，誠欲勉之，可乎。
<pb n="351"/>
　　<rep>答：</rep>可。
　　<little>（二十）</little>昔在上海三女夭亡，痛惜不解，因為略作功德，嗣承
賜示慰諭，謂仗三寶力，汝女當生淨土，弟子即決定相信不疑，為黃葉
止啼，哀情頓息。又樓閣咒經云，寫此咒語著屍身，亡者即得生淨土。
常將咒紙，印送親友附殮，亦作決定信，謂此人必生淨土，不起疑念，
心甚歡慰。其有未信者，願以修持功德種種方便，令生堅固信仰，同沾
法益。如此操心，當亦自度度他，真實受用之一種方法乎。未悉有何偏
誤否。
　　<rep>答：</rep>咒力不可思議。心力不可思議。若付於泛泛悠悠之人，當亦輕
減其益矣。
　　<little>（二十一）</little>弟子日課佛號二點鐘，觀音一點鐘，忙則觀音停念。心
境清淨日，念佛最相應。<little>（應字弟子向讀去聲、杭刻華嚴經讀平聲、未
知孰是、）</little>
　　<rep>答：</rep>平聲作心佛相應義。去聲作感應道交義。二音均可讀。
　　<little>（二十二）</little>至遇懮怖貪瞋熾盛之日，擬將二點鐘佛號，統易念觀音，
俟懮怖等消釋日，仍念佛號，可否。
　　<rep>答：</rep>可。
　　<little>（二十三）</little>昔承慈示閱經之法，謂須端身正坐，如對聖容，親聆圓
音，不敢萌一念懈怠，起一念分別，從首至尾，一直閱去，無論若文若
義，一概不加理會。如是閱經，利根之人，便能悟二空理證實相法，即
根器鈍劣，亦可消除業障，增長福慧。若一路分別此一句是甚麼義，此
一段是甚麼義，全屬凡情妄想，卜度思量，豈能冥符佛意，圓悟經旨，
因玆業障消滅，福慧增長乎。弟子似覺此段訓示，為閱經無上妙法。但
所謂不起分別，若文若義，一概不加理會，是否但以竭誠盡敬，將文字
認得明白，音讀念得圓熟，如老太婆念經之模樣乎。以前弟子頗慮，照
不分別不加理會文義閱法，或至難能心得，不生法喜。故每讀阿彌陀經，
普賢行願品，即口誦心維極樂莊嚴，普賢慈悲縈回胸臆，法喜盎然。繼
思如此讀法，未免落於凡情妄想，卜度思量窠臼，縱使微有所得，譬如
四大海水，澎湃汪洋，以手掬之，反祗涓滴。正如師訓所謂豈能冥符佛
意，圓悟經旨乎。
<pb n="352"/>
　　<rep>答：</rep>文義明顯者，何妨了了。但不特生心動念理會耳。非並讀而了
了亦不可也。
　　<little>（二十四）</little>又見一僧，識字不解意，乃持誦法華，而歡喜之情，溢
於眉宇，可知能生法喜，與不生法喜，非專關於文義之洞解與否。果能
以恭敬心，慈悲心，不起分別心，不理會文義心，驀直讀去，自然獲受
實益，增長法喜。意擬今後照此讀法，迴向菩提，未知於師訓原旨，有
無違異否。
　　<rep>答：</rep>世間聰明人，多是心常理會。於義理則可得。於法喜則難得
也。
　　<little>（二十五）</little>又讀與誦，功德孰大。
　　<rep>答：</rep>孔子讀易，韋編三絕，讀益為大。否則孔子何得如此勞勞
翻閱也。韋編三絕者，木板或竹簡之皮繩，已斷過三次。其翻閱之數，
則不勝其多也。
　　<little>（二十六）</little>普賢行願長行，常隨佛學願文內，<little>（如今世尊毗盧遮那、
如是盡法界虛空界、）</little>云云，其點句，應在遮那下，或在如是下。
　　<rep>答：</rep>上八字舉例，如是二字，承上起下。
　　<little>（二十七）</little>又諦老行願品輯要疏，謂偈頌，願我臨欲命終時，願我
二字，改是人則彌顯矣，竊意若如是改，似與上我今迴向諸善根，為得
普賢殊勝行二句，及本節我時於勝蓮華生，現前授我菩提記，兩我字，
皆不貫串，且長行臨終，因誦經力，承願王引導往生極樂，即見彌陀，
偈頌面見彌陀，乃生極樂，似示此推彼挽，<little>（推字勉強形容耳、）</little>互為表
裡之意，並令行者，以希望彌陀之接引為究竟，故說願我二字，想仍原
字校妥，鄙見如此，未悉當否。
　　<rep>答：</rep>此意雖出清涼，於經文不符。乃旁意非正意。若作正意，則與
經相違矣。不可從，從則有過。
　　<little>（二十八）</little>弟子近日常依淨行品發願，但逢境觸事，即默念當願眾
生如何云云，祗須念一遍，或可隨意隨力，連續不拘遍數念，又願文意
義不甚瞭解者，亦可照念否。
　　<rep>答：</rep>修持之法，了無一定。專念佛人，則何能因機因境而念。此願
文各隨所好。不可執此斥彼，執彼斥此為得耳。
<pb n="353"/>
　　<little>（二十九）</little>前年蒙慈示，謂弟子年近半百，不可研經，祗可死心念
佛，以祈往生，以後即不作研究工夫。惟近披覽大智度論，紫柏集，頗
得開拓眼界，警策身心之助。然於禮誦正課外，可否乘暇取此類論著，
稍加閱覽，抑一概停閱為妙乎。
　　<rep>答：</rep>修持非釘樁搖櫓之行，須活潑潑地。雖死心念佛，稍帶翻閱經
論，亦非不可。但以主行，作稍帶，則成無所依倚之修持矣。紫柏集，
雖警策，乃注重於參究。何不於淨土十要中用心乎。將謂十要，不如紫
柏集之益人深乎。

<h2>答卓智立居士問</h2>
<ask>問：</ask>淨土法門，既能三根普被，利鈍全收，我佛當日，何以不專談
淨土，俾萬法歸一，一路同歸，竟爾兼談各宗，反啟後人多歧之惑，且
失淨土之實益乎。<little>（師於問辭中何以不專談淨土句旁、批云胡說巴道、）</little>
<rep>答：</rep>養人不止一谷，治病不止一藥。由有各法門，方顯此法門之妙。
若止淨土一法，何以能引彼一切機宜，同入佛法乎。
<ask>問：</ask>世俗專認念佛為送死，念觀音為保生，以故修淨土未精者，及
年未老者，臨終多因戀世，念觀音。助念者，往往徇其意，或從其家屬
之意，因亦助念觀音，不念佛。果病愈，固無憾，否則既礙靈感之名稱，
又誤生西之機緣。未知若遇此根性，如何辦法，始圓通。是否先念觀音
以保生，及其既死，轉念佛號以送死乎。或始終專念觀音，亦可令彼壽
未盡即愈，壽已盡即生西乎。
<rep>答：</rep>人有大病，即當作往生想，一心念佛。若壽未盡，由念佛故，
即可速愈。<little>（阿彌陀、即無量壽、即是消災延壽、）</little>至於為人助念，何可
為念觀音，又為祈壽乎。念佛，壽未盡亦能延生。念觀音，則無求往生
之心念。若壽已盡，則誤事。非念佛定死，念觀音定不能往生。然癡人
以無求往生之心念之，故亦只成誤事之一種業感也。無量光，即消災。
無量壽，即延壽。念阿彌陀佛，極功尚能成佛，豈不能延壽而令速死乎。
<little>（師於答辭中、癡人二字旁、抹三筆以警、後死者、切勿自誤也、）</little>
<ask>問：</ask>近有勸戒殺者，因殺難戒，遂教以麻醉殺，冀免物類慘痛死，
如求減斬罪為絞罪，是法亦可謂方便法否。
<pb n="354"/>
<rep>答：</rep>但能減苦，也好。
<ask>問：</ask>太乙神針，針後須飲酒，持酒戒者，自宜勿用。但可以教人用
酒否，並可用酒製藥否。
<rep>答：</rep>此亦非崖板法。有病，念佛念觀音，也會好。況不用酒，就定
規不好乎。
<ask>問：</ask>糜谷為酒，變救飢之食品，為奢侈之飲料，實屬暴殄天物之甚
者。世界果能全戒酒，不知又多多少救飢糧，則飲酒不止亂性已也。果
能全家全戒酒時，家藏之酒器，是否悉毀之。
<rep>答：</rep>此亦不可死執。舉世無用，則可。有用，則不妨與人。
<ask>問：</ask>長素者，戒及酒與五辛，其宗旨不止戒殺一端也。未稔長素者，
可代買五辛及酒與糟否，並可食酒制糟制之素藥，及酒糟所烹調之素食
品否。
<rep>答：</rep>代買亦宜戒。酒製藥，不亂性無礙，素食酒氣太勝，則不宜食。
輕則無礙，以不能醉亂故。
<ask>問：</ask>用活物以作藥，為其念佛以度脫，此舉似有流弊，以彼等若殺
及胎生卵生之動物為藥品，亦以念佛解冤為口實，頗覺難解說。立願凡
遇此等方，置之度外，不必流傳，未知可否。<little>（師於可字旁加一圈、示
許可、）</little>
<rep>答：</rep>然亦不能死執。吾人只守己之誠而已。
<ask>問：</ask>醫者如遇惡人，以及屠子漁翁獵人等抱病求診治，教其改惡戒
殺，彼不從，病愈仍作孽，是否任之，勿與醫。
<rep>答：</rep>此亦無理之談。如汝所說，則於物有損之物，皆當勿救為是。
醫者果以誠感，彼或能改業。佛尚令屠人受別種戒，可知佛之隨機化導
之法。
<ask>問：</ask>家藏外道書，或邪正混亂書，以及耶教書，三官經，灶君經，
血盆經，並教人特殺之醫書等，是否悉焚之。又朱注四書，有謗佛處，
是否必須塗抹，或標改之，韓歐闢佛文，是否隨所見扯出悉焚之。<little>（師
於灶君血盆二經、加旁抹、）</little>
<rep>答：</rep>朱注之訛，宜批之頂格。凡世間書，多有此種毛病。若大醇小
疵，則於頂格批之。大疵訛說者，則不可存留。
<pb n="355"/>
<ask>問：</ask>有字有佛像之衣服等，可作殮具否，<little>（師旁批云不可、）</little>經典可
焚化以送亡人否。<little>（師旁批云不可妄焚、）</little>
<rep>答：</rep>如焚當另備化器。不可以經灰歸錫箔灰賣。宜另包，用淨布作
袋，內加淨沙，有人過海，投之深處。否則勿焚。不加沙，恐不沈，仍
漂岸邊。
<ask>問：</ask>神能誅惡於既然之後，何不誅之於未然之前。如白起坑降卒許
多萬之後，始受誅於冥府，何不於其將坑未坑時即誅之，俾其不得坑人
乎。或是該降卒夙欠命債，固當坑，坑後舊怨甫平，新怨又結，始得冥
誅以泄怨乎。或是作惡如服毒，必待既服入腹，始得中毒以自斃乎。
<rep>答：</rep>未行事而即誅，乃千百萬中之一耳。已行其事而方誅，乃天理
人情常法耳。
<ask>問：</ask>謂神能護法，則何至被某帝滅卻許多寺乎，謂神不護法，則時
有顯應降魔之事跡。豈護與不護，悉由眾生同分業力之淺深而行止乎。
<rep>答：</rep>此事不可死執。蓋法運通塞，亦如寒暑之互相資成其歲序耳。
<ask>問：</ask>歷代祖師，如蓮宗諸祖等，身後須經何人評定，始得舉世崇奉
以為祖。
<rep>答：</rep>有大德，人自肯尊。豈崖板要人評定乎。
<ask>問：</ask>地理學說甚繁，精通此術靡易，地理不精，擇地猶之未擇，精
擇其地，而不精擇其心，終至變吉為凶，雖得仍同未得，所謂若無心田，
亦無福地也。世俗但講地理，不講天理，只慮風水有傷，不慮報應不爽，
事有拂意，便咎地理之不精，慮彼礙此，無事生事，往往釀成惡劇，忘
本逐末，比比皆是，較之不講天理，並不講地理者，為弊更甚。奉佛之
人，為防微杜漸，力矯俗弊計，如遇造墳建屋，是否隨緣相宜位置。但
依佛理，存天理，不依俗理講地理。
<rep>答：</rep>雖不力講，亦不宜完全不令地師一看。所謂先儘人事也。若長
年養瞎眼之地師，皆是不依天理，不明地理之狂妄人。

<h2>答崔樹萍居士問</h2>
<ask>問：</ask>地藏王菩薩，為奉行佛法之人，在陰曹職司幽冥教主，係入六
道度眾生者。然常人每誤為神祇，或靈鬼者，諸如此類，不一而足，然
<pb n="356"/>
則奉行佛法的菩薩，與天仙鬼神，將何由判別耶。
<rep>答：</rep>神祇乃業報所感，可云職司。地藏菩薩，以弘誓大願，在幽冥
度脫眾生，何可云職司乎。世人不識凡聖，一概視作神鬼，亦無怪其然。
譬如小兒，只識其家之人，餘一切人，彼皆完全不知，當謂一切人，皆
不如彼父母之尊貴矣。既知斷惑證真，了生脫死者，方為小乘聖人。破
無明，證法性者，方可謂之大乘菩薩。而未斷煩惱，仗宿福力，得為神
祇，尚與天人地位相去懸遠。況已證法身之大菩薩乎。不知佛法，縱判
也不能了知。已知佛法，用不著判。
<ask>問：</ask>感應篇，誰人著作。對於他教典籍，以何法辨別之。
<rep>答：</rep>感應篇通行本，有太上二字，謂為老子所作。亦有謂本抱樸子
而廣之。然不必究其為何人所作，只取其書所說之益。所謂不以人廢言
也。聖人立法，固不必定取聖人所說為法，只取其益世道人心為事。蟲
文鳥書，大開文字之端，敢以蟲鳥不足重，而不用其文字乎。舉此一事，
可以息彼妄論是非者之無益繁詞。此種繁詞，尚不如春禽晝啼，秋蟲夜
嗚之有天然風味也。
<ask>問：</ask>何謂五部六冊。
<rep>答：</rep>此外道妄著之書，分五部類，而有六冊。故名五部六冊。此種
書，何須問之。問此，如不以五經四書為是，而欲研究里巷赤子所唱俚
曲。枉費心神，了無所益。
<ask>問：</ask>萍任律師處文牘，職司譔稿。固隨時注意，免種惡因，然為人
申抑白冤，每遇有犯罪證據充分，委提刑訴時，雖出諸委託者之意旨，
然因我作稿而坐罪，於心究有未安。而今之操律務者，就滬上言，已八
百餘人，少存良心者，固不乏人，然多有不僅無此不安之心，甚至卑鄙
不堪，直接間接蒙其禍害者，不勝屈指。敢乞開示，斯亦挽救人心之一
端耳。
<rep>答：</rep>此種事，要常常存天地鬼神佛菩薩悉知悉見吾人之心，自可不
造惡業。否則本為排難解紛立此法，實為敲詐良善，獎勵奸宄之據，可
畏之至。倘有別種生計，固當脫離此範圍，為最上一著也。

<h2>答幻修學人問</h2>
<pb n="357"/>
<ask>問：</ask>專修持名，願得念佛三昧，期生淨土，云何用功。
<rep>答：</rep>以深信願念佛。念佛三昧，亦不易得。然須常發此心。所謂取
法乎上，僅得其中耳。
<ask>問：</ask>有云出聲念追頂持，有云金剛持，有云默持，有云記數，有云
隨息等。欲得一心不亂，可是專持一法否。
<rep>答：</rep>追頂易受病。大聲，小聲，金剛，默念，隨自己精神調停而用。
何可死執一法，以致受病乎。隨息不如靜聽。以隨得不好，也會受病。
靜聽，不會受病。
<ask>問：</ask>時而金剛，時而默持，時而記數，時而隨息等，不知於一心有
礙否。
<rep>答：</rep>一心在念。不在念的聲音。何可云礙。記數，亦只可動時記。
靜坐時，只可默念。不可掐珠。掐珠必受傷。
<ask>問：</ask>學人現在於靜坐時，出聲持四字洪名，攝心切念，以心口分明，
清楚執持，用耳諦聽之法，稍覺輕安，欲修一心不亂，專行此法，可能
達到否。
<rep>答：</rep>此法甚好。靜坐宜默持。出聲亦可。一心不亂，在心專注與懇
切耳。
<ask>問：</ask>隨息一法，尊鈔頗極提倡，但未說明如何念法。寶王論云：「此
法大有恃怙，亦只云稱佛名號，隨之於息，仍未詳如何念法。惟飭終津
梁云：「隨息念佛，用呼不用吸，一呼，或一句，或二字均可。學人疑吸
息不念，豈非間斷，每每試煉一呼一句，頗覺吃力，且念得不甚清楚。
惟有隨吸時，念阿彌，隨呼時，念陀佛，既不間斷，且能清楚，又不吃
力，不知如此念法，可否。抑或吸時，不能用否。
<rep>答：</rep>吸息不念，此中何可云間斷。一呼念一句，吸則不念。呼吸俱
念，必傷氣。若只念二字，則一呼一吸念佛一句，則無礙。
<ask>問：</ask>都攝六根，淨念相繼，云何行持。
<rep>答：</rep>念佛的宗旨，是生真信，<little>（即信）</little>發切願，<little>（即願
）</little>專持佛號。
<little>（即行）</little>信願行三，為念佛宗旨。念佛用功最妙的方法，是都攝六根，
淨念相繼。都攝六根者，即是念佛之心，專注於佛名號，即攝意根。口
須念得清清楚楚，即攝舌根。耳須聽得清清楚楚，即攝耳根。此三根攝
<pb n="358"/>
於佛號，則眼決不會亂視。念佛時眼宜垂簾，即放下眼皮，不可睜大。
眼既攝矣，則鼻也不會亂嗅，則鼻亦攝矣。身須恭敬，則身亦攝矣。六
根既攝而不散，則心無妄念，唯佛是念，方為淨念。六根不攝，雖則念
佛，心中仍然妄想紛飛，難得實益。若能都攝六根而念，是名淨念相繼。
能常常淨念相繼，則一心不亂，與念佛三昧，均可漸得矣。祈注意。但
祈都攝六根，淨念相繼，則業消智朗，心地開通。何愁不解經義乎哉。
祈勉力。

<h2>答周文珊居士問</h2>
玆有所詢各節列左，敬求示答，功德無量。
　　<little>（一）</little>老法師念佛，是發何大志願。
　<rep>答：</rep>願生西方，見佛聞法，證無生忍。回入娑婆，普度眾生。
　　<little>（二）</little>人身求了脫到何處去。
　<rep>答：</rep>到極樂世界去。
　　<little>（三）</little>佛云眾生皆有如來智慧，是包括信願行在內否。
　<rep>答：</rep>如來智慧，無法不包。在眾生分上，只是理性而已。切勿錯認。
　　<little>（四）</little>娑婆眾生妄想，是我見乎，非我見乎。
　<rep>答：</rep>妄想包括一切凡情。我見乃其最甚者。

<h2>答俞大錫居士問</h2>
　　謹將平時疑義，開列十四條於左，伏乞誨正。
　　<little>（一）</little>修行人止惡行善，是分內事，允當加勉。惟功課及二六時中，
過現未三心憧憧往來，總不能除。心業未淨，於往生有無妨礙。
　　<rep>答：</rep>功課宜專不宜繁。專易攝心。繁難歸一。往生在信願真切。倘
無真信切願，縱心能清淨，亦難往生。不可不知。
　　<little>（二）</little>古德云，愛不重不生娑婆，愛之宜除，固是理所必然。乃兒
孫之間，利害之際，總不能漠然忘情，將何道以御之。
　　<rep>答：</rep>愛兒孫，要愛之以道。令彼諸惡莫作，眾善奉行，戒殺護生，
信願念佛。則愛便為淨業助行矣。此又御害獲利之大根據。
　　<little>（三）</little>紫柏老人云，夢中作得主，則臨終作得主，是夢境甚關緊要。
<pb n="359"/>
乃上床欲睡，亦曾默念，至夢時，仍是紛亂與念佛無關，甚且有吃葷之
時，或即覺，或不即覺，誠為可恨可愧。將何法以挽回之。
　　<rep>答：</rep>欲夢境相應，當於日間力求相應。若醒時常相應，夢中自可相
應矣。
　　<little>（四）</little>修行有得好境界者，或夢到西方，或面見彌陀，或聞異香，
或見蓮花。湘省王季果居士常有見到。乃念佛十年，並無瑞相發現，設
臨終亦如此，豈非難到極樂。究竟可否聽其自然，不生希望。
　　<rep>答：</rep>但求心與佛合。不須致力於見境界。心與佛相應，有真信願，
決定往生。心若希求境界，或未相應，有境界現，或致著魔。
<little>（五）</little>年齡衰老，不能夜分即起，可否一日之長，盡心竭力以用
功。至須誠敬之處，心不可見，多拜以表之，十大願王禮敬為第一，其
利益何如。
　　<rep>答：</rep>年老體健，多拜固好。否則但一切時一切處，常存敬畏。亦即
意業禮敬。
　　<little>（六）</little>念佛時跏趺對像坐，念耳聽，手數珠，心想無量光佛，以冀
三密相應，乃昏散仍不能免。將從容以待其純熟，抑有何法以資都攝。
　　<rep>答：</rep>跏趺坐念，不宜掐珠。掐珠則心難靜息，或致受病。宜按鍾計
數，一刻鍾念若干佛，即與掐珠同。都攝六根，淨念相繼，乃最妙之制
心法。
　　<little>（七）</little>好善似出性成。祗以力不從心，不能財施，亦無可法施，惟
遇人勸導念佛吃素，兼前五年上午功課，下午出門，拾遺棄字紙。近來
精力較弱，功課亦增，不及專誠出外去拾，惟於行路時注意檢取，究於
念佛有無妨礙。
<rep>答：</rep>念佛人宜修一切善行，然須分出主伴正助。倘主伴倒置，則其
利甚少。若能令伴助主，如一人垂拱，百闢布政，何妨礙之可云。
　　<little>（八）</little>觀經三福三心，素所謹守，惟稍縱即逝，未免有不實踐處，
每自怨自艾，所以常念懺悔文，究竟其罪愆可否消除。
<rep>答：</rep>罪愆消除，不可籠侗說。若罪愆淨盡，非圓成佛道不可。吾人
之消除多少，惟其誠之淺深上見之。
　　<little>（九）</little>年老人即健亦不足恃，身後辦法，宜先預備，擬不開吊，殮
<pb n="360"/>
時完全用布，只穿海青一件，其五衣臥具，安在傍邊，按佛制此不隨殮，
今皆隨殮，可不拘，戴僧帽，穿僧鞋，一切均用素，做七請僧念經。
<rep>答：</rep>當將<le>光</le>文鈔臨終種種誡飭，預與兒孫談說，必須照此而行。庶
不致兒孫破壞正念。
　　<little>（十）</little>念佛自知不得力，欲加課非但無力，且無時間，如長此以往，
恐生西少把握，而此志又決計欲生，究用何法，能萬分可靠。
<rep>答：</rep>得生與否，全由信願之有無。何得妄說閒談，不以古人所說者
為指南。
　　<little>（十一）</little>此間龍華先天兩教盛行，勸阻之則牢不可破，說此教亦可
生西，究竟可作助因否，如果可行，將從而學之，以為又徑之徑。
<rep>答：</rep>汝歸依佛法，修持淨業，尚聽外道魔話，而欲學之。何不知好
歹，一至於此。
　　<little>（十二）</little>念佛時心多散亂，或說是年齡關係，如年老心散，不能收
束，則老年人決不能往生矣，究竟是否由於年齡，抑功夫未到家之故。
<rep>答：</rep>汝之不一心，由於心無正見。無正見，故無真信切願。有真信
切願，未能一心，亦可往生。無真信切願，縱能一心，亦難往生。以往
生由仗佛力故也。
　　<little>（十三）</little>此間道友中，有一人甚肯用功，受戒長齋，惟家為巨富，
於功德事不肯捨財，於念佛生西，有無窒礙。
<rep>答：</rep>此種看財虜，其心地污濁卑鄙，尚欲令子孫長富貴。恐貪財之
心，轉而得餓鬼之報。而念佛之善根，乃在未來劫中，方可受用耳。
<little>（十四）</little>一人終日念佛，與公同半日念佛，利益孰優。<little>（此地佛會、
至禮拜三、集眾念佛半日、）</little>
<rep>答：</rep>公同念佛，是提倡邊事。隨分隨力修持，固不關與眾及獨行。
然欲真修，宜少張羅，庶有實益。
　　以上十四條，多是大錫切己弊病，故不憚冒昧，遠道請示，切求分
條指導，即於原紙加批，不啻烹鍊之爐矣，弟子俞大錫再叩。
祈熟閱文鈔，群疑自釋。滬地人事繁，故不詳書。

<h2>答王頌平居士問<little>（問詞略）</little></h2>
<pb n="361"/>
　　<little>（一）</little>淨土既是唯心所造，當云唯心，不當又言淨土。又言所造。
既是唯心所造之淨土，何得祗是唯心，別無淨土之外境乎。唯心淨土者，
以清淨心，念佛求生淨土。及至臨終，由己之淨心，感佛接引往生西方。
如此方是唯心淨土。若無淨土則止可言唯心。何得無中生有，添一淨土，
又添一所造乎。本無有淨土，造個什麼。邪見人阻人修持，自唱高調。
不知自己所說之話，完全相反。欲破人修持，實為自破，而自陳其邪知
謬見也。
　　<little>（二）</little>毒惡與慈善不相敵。人若心無毒惡，蛇虎亦可為伴。即未到
此地位，若常念佛念經之善人，決不被此等所害。以心存慈善，可以化
彼毒惡。況修行之人，常有善神衛護。
　　<little>（三）</little>未到真窮惑盡之地，自然身心世界是實有的。既到真窮惑盡
之地，則在彼分上都無。在未得此道之人分上是有。不可混凡聖理事而
含糊妄說。眾生心之本體，即是真如實相。奈以從未悟故，雖終日承此
真如之力，而永劫不知真如所在。其言無明本無根緒，但以眾生未悟，
又欲示知非本自有。故曰真如不守自性，而起無明。實則非初無而後有
也。作此說者，欲人易識本體耳。譬如礦與金混，非初系純金，後始生
礦。須知金在礦中，金仍非礦。煉礦出金，礦不雜金。吾人當於破無明
處著力。不當於世界有無，真如無明之生滅名詞上，妄生議論。觀自在
菩薩行深般若波羅蜜多，故能照見五蘊皆空。身心世界，即五蘊耳。吾
人未到得深般若之地位，宜其是實有的。世界虛幻，凡夫頗疑為妄。若
凡情淨盡，則山河大地，均不相礙。故古德云，若能直下亡情，山壁由
之直度。

<h2>答緣淨居士問</h2>
<ask>問：</ask>念佛行人，首宜以嚴持五戒為急務，庶念佛易得心淨，臨終亦
穩往生。但在家二眾，處於佛法頹衰之地，難得高僧為之如法受戒。幸
梵網經曾開異方便，許以在佛像前，至誠懺悔七日，如見好相，即可自
誓受戒。而地持經亦如此說，且無見好相明文，比梵網更為便易。爾時
弟子疑之，不知究遵何經為是，後閱靈峰宗論，內曾闡明梵網為未發心
地持為已發心而設之理。今弟子等信願念佛，求生淨土，可算已發心得
<pb n="362"/>
依地持受戒否。即我師文鈔上教某女士自誓受戒，亦無見好相明文，亦
是因其已發心得依地持，不必拘見好相否。但某女士貞操冰潔，弟子等
業深障重，可否參照而行，又是一疑義，故不揣冒昧，再為普通在家念
佛行人請求判示，以便遵行。
<rep>答：</rep>佛法廣大猶如大海，隨人根性而為受持。若欲受戒，有可受處，
固宜以師僧受。若無其人，則向佛懺悔自誓受。所云見好相，談何容易。
恐今人無此善根，或因不明心地，以躁妄心求，則著魔者多，得益者少
矣。今之稍有行持者，動言見種種境界。此境界，皆是妄心所感。若是
聖境界現，雖他人不得而知，而其人當必大有心行轉變之徵。若仍然照
舊，則非聖境，乃魔境也。不可不知。凡一切人，皆當諸惡莫作，眾善
奉行。此乃三世諸佛之略戒經，人人皆宜持，人人不可犯。持則有功德，
犯則有罪過。持之及極，便可了生脫死，超凡入聖，乃至成佛。彼發心
受戒，無師可授。當志誠懇切佛前懺悔一七日，於佛前自誓受戒即已。
固無須云好相。亦無須云已發心未發心。今之時機，非佛世之時機。然
為往生西方受戒，當須真實受持。若徒求其名，則成戲弄，罪過實非淺
鮮。
<ask>問：</ask>行人若不受戒，則永棄佛海，失大利益，如發心不真，顢頇受
戒，犯之又一重戒罪，是受之恐致違犯，不受又失大益，似乎進退兩難。
弟子對此，頗有愚見，以為如果發心真實，自必懼罪情深，必少違犯，
不妨立即受戒。否則習氣太重，或因一時心感，貪一戒名，昧然受之，
將來必易觸犯，反不如依律秉持二三年後，果無違犯，再行受戒未晚，
斯則既得戒益又不致徒增戒罪，似乎有益無害。此法弟子曾試之，勸人
吃素，頗有效驗。因近數年幾遇發心修行，即勸其先持六齋，及戒殺，
減少肉食，兼作眾生一體血肉不淨等觀，不數年間，因之而吃長素者，
不下十餘人，今對於戒法，未知可否照此辦理。又有一輩行人，頗明罪
福因緣，雖未受戒，而能照律秉持，孳孳念佛，求生淨土，若後往生，
與已受戒念佛往生者，品位有無高下。若有，則與六祖心地無非自性戒，
本來無一物，何處著塵埃之義，似乎相違。如無，而律又言如法受戒者，
方發戒體，且得天神擁護，又顯與未受戒者，大有區別。弟子未明斯義，
故特錄求指示。況前擬先秉持，而後受戒，如果不同，設此學戒期內有
<pb n="363"/>
命終者，豈不失大利益，是此一疑義，尤不得不早求解決也。
<rep>答：</rep>既欲受戒，固宜真實。既不真實，又何須受。利益由真實持戒
得。非有受戒之名，便得利益也。汝之疑，可謂無謂之極。凡修行在心
地上論，不在形跡上論。未受戒而持戒，是為真實修行人。豈真實人，
行真實行，反庸劣乎。然佛菩薩極力勸人受戒，謂受之必持。非為今之
掛名受戒者發也。掛名受戒，以受戒人毀佛禁戒，罪加一等。汝之所問，
皆是死執跡相，妄興議論。如此所說，皆名戲論。受戒發戒體，乃宿根
深厚之人，非今之悠悠掛號者事。不受戒而能持戒，乃少數人，非多數
人，故不得用此以難彼。此系特別性質，彼乃通途教道，何得崖板相比。
直是本無一事，妄起風波，可嘆孰甚。利益在跡相上論，不究心地實情，
則舉世之人，皆好假冒修道之人矣。
<ask>問：</ask>小女現年廿二歲，矢志不嫁，吃素念佛，業已數年。今春其母
亡過，伊哀思篤切，數日不進飲食。後經弟子囑其為母念佛，以期蓮品
轉高，伊自後對靈念佛，寒暑無間。惟其念佛至純一時，往往見十方光
明，內現佛像。曾記今夏文佛誕期，伊閉坐佛堂念佛，一日，親覺神游
淨土，腳踏地軟如氈，天花時墜，見佛及二大士掠虛而過，觀音菩薩並
對之微笑，以手執柳枝灑甘露水於其額，並見無數或坐或立修行之士，
相均美好有光，後因送飯伊吃，此境即失。弟子思伊所見，雖多與經論
相合，然伊前曾依同善社法靜坐二年，<little>（現對同善社坐法業已停止數年）</little>
當時亦見有光明境界。今此念佛所見不知是否淨土境相，抑仍係前之坐
功幻影，故特求我師判示。又此女對佛及觀音誕期，及祖母父母與己生
辰，多持一日夜不食清齋，弟子因閱諸經論，並無贊嘆不食之文，即所
立八關齋法，亦只制過午不食，弟子因此令其改持八關齋，不知持日，
定要依法在佛像前受過否。又弟子閱經不多，不知竟日夜不食，與過午
不食，有優劣否。再家慈長齋念佛，亦已數年，靜中亦往往見有光明形
像，如果不著此，亦得為善境界否。尚乞我師統一判示。
<rep>答：</rep>令愛宿根頗深。立此志願，實堪欽敬。所言境界，或是聖境，
然不可以此為是。但取一心，勿慕見境。果到一心，境不見亦無礙。未
到一心，或所見不真，或見之生歡喜，皆足誤事。近人多一用功便有境
界，此實多半是魔境。即令是聖境，若心地不明，理路不清，一生取著，
<pb n="364"/>
便致誤事。不可不知。所言清齋，經中未說，梁傅大士<little>（彌勒示現居士
身）</little>每行之，亦非不可行。若勉強硬餓，則固不必行。若安然無損，自
在如法，亦非不可。又今人只可按常行道修。不可特立異相。以杜好名
顯異惑眾等弊。
<ask>問：</ask>弟子研究佛學，自閱楞嚴圓覺起信等諸大乘經論後，頗知天地
萬物，及一切淨穢剎土，皆依一真幻現，對於心淨感淨土，心濁感濁土
等義，頗能諦信確切。故雖閱宗乘語錄，不但於淨土不至生疑，且適足
以堅其信願，此後似不至為禪淨性相遮揚之語所惑。惟對於經論所說，
佛界不增不減，眾生界亦不增不減之語，時起疑情。蓋就性體而論，諸
佛眾生，體本相即，誠無差別增減可言。至發為眾生界，雖屬紜紜眾多，
然就幻形而觀，似不無數可言，既有數量，則諸佛應世，均度若干眾生
成佛。佛性譬海水，眾生譬波泡，泡破歸海，言水無增減則可，而此泡
相顯有數量，又何說無增減。或謂無增減者，為因一泡已平，一泡又起
故爾。如此則諸佛發願度生，似為徒勞，且於眾生成佛不至再迷之理，
亦為有違。若謂泡破不復起，而此性海眾生，泡雖多，則一佛已度無量
數，況後復有多佛應世，則所有眾生，不但日見減少，且終有度盡之一
日，果爾又不第與經論無增減之言相違，而於眾生界最初究從何起之旨，
<little>（經云無明無始、若眾生界有終、則無明即有始矣、）</little>亦透不過去。此
又圓覺金剛藏菩薩曾有請問，佛答對佛界則引礦已成金，不重為礦為喻，
以明佛不再迷之理。至對眾生本起無明，則云以輪迴心生輪迴見，意謂
非親證圓覺，不能測度，此事並可如是分別，非為正問，而起信義記亦
引鳥飛虛空之喻，以顯眾生無量，故不可說有增減，究亦難使人決然無
疑。<little>（眾生顯有頭數、何云無量、如真無量、除非一眾生能化多眾生，
果此亦可免佛界不再起眾生界之疑、然一眾生一靈識、此理又說不過去
矣、）</little>然此義深遠，佛尚因眾生迷故，難以暢說，即說而眾生不知如故。
弟子何人，何敢以凡夫知見，測度此事。惟敝處學佛士紳，以弟子學佛
比伊輩頗早，意謂能解此理，多有質問者，弟子當雖援引經論以答，伊
輩總不滿意，且疑佛學說理，亦有不圓而墮信心者，故特錄此一段，思
求我師指示此理，可否另用譬喻，略為闡明。一免弟子再起此惑，二令
有以酬答彼等質問也，則幸甚。
<pb n="365"/>
<rep>答：</rep>佛界眾生界，兩俱不增不減，此是據理而論。汝何得據幻跡而
論。不觀金剛經度盡一切眾生，不見一眾生得滅度者。若以跡論，佛語
便成矛盾。若知直顯理體，則如示醉人迷人，謂屋轉方移者，謂屋本不
轉，方本不移也。又何得以醉人之屋轉，迷人之方移為是。而以不醉不
迷者所言為非乎。如汝所說，俱屬戲論。彼醉人迷人未悟之先，斷不能
死心信其不轉不移，以親見故。及至一悟，方知是妄非真。汝將以彼為
准乎，抑以此為準乎。了此則何須辨論。汝作海波泡說，皆在跡上執著。
以佛欲人知自己全體是佛，由迷而有眾生之相。即此眾生之相，全體屬
妄。屋轉方移，汝執著於轉移。可謂捨本逐末，將見常轉常移而不息矣。
佛為出礦之金，眾生佛性，為在礦之金。在礦之金，絕未成金。不過明
人知其有金，而始加烹煉令出，以得受用耳。佛恐眾生不肯承當，故注
重於發明本體。以既知本體，斷不肯自輕而不修耳。若知從體上論，則
無須疑。若捨體言跡，且請閣下另求大通家為之論判。<le>光</le>之庸僧，無此
智慧辯才也。

<h2>批念佛居士書</h2>
<little>（頂格寫者、均系印公批答之語、其低一格寫者、則為永嘉念佛居
士之原書、）</little>
奉讀慈諭，極諄切，極方便，數載泣歧，一朝知正。今後當一心念
佛，普為眾生迴向淨土。其餘期圖，若俗若真，皆已放下，唯此一著，
確可安身立命，自利利他，上慰悲願，而報鴻恩。乞賜加被，常行精進。
茲擬來月或八月再事禁語，默持觀音聖號，日期長短，隨力隨緣。所有
關中禮念儀式，及諸疑問，謹陳於後，即請誨迪，祗遵為感。心常存於
修持，關與不關，皆無甚緊要。然須圓通，不可死執，或致心有不安，
反為無益。觀音慈悲廣大，決定有感即應。但不可過於急躁求應。譬如
種谷，今日下種，今日即望收谷，便成癡人。而菩薩固有一舉念，即蒙
加被者。但不可作此種崖板觀念期望，則有大益矣。
入關第一天
早起念十氣佛，盥漱畢，禮十方常住三寶，各一拜，本師釋迦牟尼
佛三拜，西方教主四十八拜，淨土經論三拜，觀音三十二拜，勢至海眾
<pb n="366"/>
各三拜，地藏蓮宗諸祖<little>（現在師僧）</little>各一拜，念供養咒廿一遍，念蓮大
師西方願文一遍，念觀音贊一遍，繼續專念聖號，於其中間，除眠食外，
兼於近午過午，近晚正晚，禮觀音三十二拜。
儀節以簡為妙。
以後各天
早起念十氣佛，盥漱畢，禮觀音三十二拜，繼續專念聖號，於其中
間，除眠食外，兼於近午過午，近晚正晚，禮觀音三十二拜，如第一天。
完滿一天
早起及近晚各儀如前，正晚聖號念畢，念西方願文一遍，禮西方教
主四十八拜，觀音三十二拜，勢至海眾各三拜。
又蓮大師願文中，專念阿彌陀佛萬德洪名句，自應妀為專念觀世音
菩薩萬德洪名，餘句尚須妀易否。
宜酌量。
願文中首段，今於佛前翹勤五體，念至此句時，祗須一禮便起，或
須伏至以下某句纔起。久伏或致傷氣。不可不知。
通行觀音贊云：「觀音大士，悉號圓通，十二大願誓弘深，十二大願
四字，恐系誤引藥師如來因緣，應改何語。
十二大願無出處。改為慈悲誓願最弘深。亦可。
臨臥如不成寐，祗管憶念聖號，以治之，抑須暫停聖號，靜心以治
之。
靜心念聖號。
欲念起時，須作已死想，抑作將死想，關中尚有應須注意之事，統
祈指示。
事豈能盡指出，唯志誠恭敬，不急躁求靈應。但取心與聖號相應。
不求感通，自獲感通。否則或至著魔。
平日屢夢，在屋內飛行念佛，惟被椽瓦蓋住，不能沖昇，又一日在
某寺見一幀水墨畫觀音像，身眼巨大，至今尚覺怖畏，以上二緣，未知
是何罪障。
此夢繫好境界。但尚未至業力大消，故仍有礙。見像怖畏，亦無礙。
然不得常存念在心。
<pb n="367"/>
又恩師嘗謂行人所見之境，有一分不可說一分一，亦不可說九釐九，
過說亦罪過，少說亦不可。又謂此種境界，向知識說，為證明邪正是非，
則無過，若不為證明，唯欲自炫亦有過。若向一切人說，則有過，除求
知識證明外，俱說不得云云，然則行人見有境界，或因心想不周，或因
文字疏拙，以致少說多說，亦有妨礙否。弟子曾蒙恩師三次示夢，當向
某友等宣說，雖非欲自炫，亦非為證明，實為令其啟信，不知仍屬有過
否。
夢境尚無大關係。禪定中之境，切須慎重。修行人每每犯未得為得
之病。
居家處世，見人有不如法，既無威德，足資制服，又不善勸諭，使
令感悟，祗好忍耐隨任，憶念觀音，以祈慈佑得乎，並懇開示幸甚。
誠之所至，金石為開。即彼不得益，自己卻得大益。
修持偈
敦倫儘分　閑邪存誠　諸惡莫作　眾善奉行　戒殺護生　吃素念佛
迴向往生　極樂世界　以此自行　復以化他　是名佛子　所應行者
若能如是　功德無量

<h1>書信</h1>
<h2>復蔡吉堂居士書</h2>
<le>光</le>四月二十六日，由揚州回申，見所寄桂圓及香，謝謝。觀音大士
頌稿，雖寄來，尚須詳校，方可付排。恐今年不能出書。慈幼院隨緣以
辦，能多亦好，少亦無礙。即不能助，空冊寄回，亦無所礙。<le>光</le>於一切
事皆任緣，斷不以多少有無，起分別計度心也。真達師令附筆問好。尤
惜陰居士，尚未動身，不久當南去。所住地址尚未定，待彼為<le>光</le>開出時，
當為寄來。當此天災人禍，相繼降作，宜發誠心念佛，以祈覆庇，庶不
負此好時光。否則如入大海，既無導師，又無指南。欲不沈溺，何可得
乎。

<h2>致心淨和尚書</h2>
今日有從如皋來，代崔宗淨之信，所說之鍾，大小適宜與否。如其
<pb n="368"/>
適宜當向黨部買。尚有鍾架，若非朽腐，亦當同買，以免另做。亦可即
擊，以察音聲。大鼓若有人發心即已，否則令彼募造。然須合中，不宜
太大。當示其尺寸大略，以便彼定做。鐘鼓之費，均須彼自己出錢。不
須法雲寺補助。當以此話說在前，庶不至或有難以應付之虞。

<h2>復葛啟文居士書</h2>
大家宿業，感此惡果。汝在護國寺能誦經禮懺，實為大幸。此時除
念佛念觀世音求加被外，別無良法。且莫妄想得好事，果能志誠懇切誦
經禮懺，自己也得莫大利益。若只圖了事，則欲佛菩薩加被，便難如登
天矣。除志誠念佛念觀音，及志誠懇切誦經禮懺外，別無第二方法。祈
慧察。

<h2>復李覲丹居士書</h2>
接手書，知閣下衛道之心，極其真切。而彼欲為千古第一高人之地
獄種子，極可憐憫也。起信論之偽，非倡於梁任公。乃任公承歐陽竟無
之魔說，而據為定論，以顯己之博學，而能甄別真偽也。歐陽竟無乃大
我慢魔種。借弘法之名，以求名求利。其以楞嚴起信為偽造者，乃欲迷
無知無識之士大夫，以冀奉己為大法王也。其人借通相宗以傲慢古今。
凡臺賢諸古德所說，與彼魔見不合，則斥云放屁。而一般聰明人，以彼
通相宗，群奉之以為善知識。相宗以二無我為主。彼唯懷一我見，絕無
相宗無我氣分。而魔媚之人，尚各相信，可哀也。未受戒，不應著壞色
五條之縵衣。此衣五條，不分塊。<little>（五衣、五條、每條一長一短、）</little>亦非
海青，海青即大袖之袍子也。今日法門無人，任意妄為。故凡受五戒者，
皆著五衣，乃違佛制。而僧俗悉各相安，亦可慨也。

<h2>復葉福備居士書</h2>
昨日當家師以汝書交<le>光</le>。<le>光</le>閱之，知強盜來搶汝物，一無所失。

對房老太婆，搶一箱及諸衣物。此即三寶加被之明證。但當勉力念佛及
念觀世音聖號。何可妄生怖畏，欲移他處。你看那裡是安樂處。幸此處
淡薄，尚無大禍。若在富庵，恐更危險。蘇州景德路合法紙店郭振聲，
<pb n="369"/>
民十九年陪彼本家一老頭來歸依。<le>光</le>為彼說，現在是一個患難世道，當
至誠念佛並念觀音聖號。即可逢凶化吉，遇難成祥。次年臘月去上海，
上海戰事起，不能迴甦。至二十一年春還打仗，不能不回來。火車路斷，
坐小火輪，繞嘉迴甦。來去常被強盜搶。振聲怕搶，心中默念觀音聖號。
不久強盜來，一船人通搶個精光。振聲大胖子，穿的皮袍子，在人眾中，
強盜並不問他。可知念南無觀世音菩薩，決定能蒙菩薩加被，不致或有
意外之禍。汝信<le>光</le>看過，放在桌子抽屜中。今欲復汝，遍尋無有。因思
此系菩薩示汝一心念佛念菩薩防禍保身之兆。汝果至誠，強盜見汝，或
看不見，或看見是別種東西，不至於汝有所損傷也。現在無論何人，都
要念阿彌陀佛及念觀世音菩薩為靠山。但一心常念，不必怖畏。祈慧察。

<h2>復康寄遙居士書</h2>
念佛會章程，甚好。但青年婦女，令彼安住家中念佛，勿來預會。
以現在人情過壞，兼有兵士。恐或途中有不如法，則彼人及念佛會皆無
光彩。此為避嫌遠禍之要義。楊叔吉已於前月十三下山。現今天下紛亂，
陝地更甚。何可無事，萌遊行之心。豈非居安覓危乎。千萬不可出外。
即欲大家游觀勝境，須太平無兵災時方可耳。在家雖繁，不致別有他慮。
當此亂時，身縱出外不逢殃禍，一日之中，心仍計慮家眷，豈能清淨無
事乾心乎。希真之死，已屬天罰。彼得一進步之信，便欲盡殺一切政界
中人。所以未至京即病，至京便死。使此人不死，必致大亂。老天有眼，
令彼先死。則不致憑空擾亂也。熊大冥得一極有善根之子。<little>（未半歲、
即知拉彼婆及父母令拜佛、若依之拜、則便歡喜、）</little>以預北戰，及胡憨
之戰，其子遂死。彼竟同狂癡，來信告苦。<le>光</le>乃直指天罰。若不妀行，
其罰尚不止此。汝等既信奉佛法，當以佛心為心，則有益。若大冥希真，
所謂枉為佛弟子矣。<le>光</le>目不佳，非常發疾。

<h2>復康寄遙居士書二</h2>
前寄本校所出書，即欲復說我意。以事須深思遂已。繼而思之，游
藝之說，不可如是辦。且小兒知識甫開，即導之以作戲。恐不在行孝行
弟上用心思，而向扮妝生旦淨丑上做工夫，則成捨本逐末，弄巧成拙矣。
<pb n="370"/>
<le>光</le>幼時聞老人云，吾鄉三四十年前，各處皆調雜戲。<little>（即平民子弟、及
工農等人、於閑時唱者、）</little>但不唱武戲，餘與唱戲全同。有請唱者，須
自具一切箱妝器具，但去空人。又須具全帖磕頭奉請，以不受錢，當上
客待。迎來送去，大家以此為樂。後以每調雜戲，必遭旱災，從此遂止。
可見遊藝之說，不可即以作戲實之。夫凡夫之情，隨物所移。土木形骸，
妝飾美妙，即生貪染之心。況幼年子弟，妝作女身。雖云高抬教化，實
有誨子弟入輕佻之咎。況欲其妝扮逼真，不下一番心思，豈能令人悅目。
<le>光</le>本僧人，何問人教育之事。但以爾我有緣，不得不為盡一番計慮。行
孝行弟之道，只可為彼講說。若令彼做出，則勿道弊端。其曠誤工夫，
何可勝計。士子專習舉業，尚不能變化氣質。以好頑之機，令其扮戲，
遂欲變化氣質，恐變壞者多，而變好者少也。勿借聖人遊藝之語，為子
弟開一輕佻之端。數年前有游學生數十住法雨寺，夜亦做戲。教員一邊
坐視，彼便妝和尚，接香客，實侮僧。<le>光</le>聞之，不勝痛惜。堂堂學校，
令生徒作此無益之事。不意汝皈依佛法，發心培植人材，亦極贊此事。
<le>光</le>固不怕人謂固執不通，實為不取而特言之。至於學生著作，雖不妨淺
近。而屁打馬雞等說，究何所益。徒令明眼人痛心耳。縱紙不用錢，亦
不宜印此種廢話。然此<le>光</le>之知見，是則依之。否則亦作屁話置之。汝自
行汝之教育規章，<le>光</le>豈能必使汝勿行乎。文鈔熊大冥有一千元，當作二
千部，聞已寄九百於陝汴兩處，祈打聽大冥回秦否。彼若回秦，餘千部
當寄彼，令其分送秦地信心人。祈即示回音，以便令上海書館寄也。現
今時局，尚恐大變。當令家眷及一切有緣者，戒殺護生，吃素念佛及念
觀世音。庶可逢凶化吉，遇難成祥。否則刀兵一至，其慘殆有不忍言者。

<h2>復康寄遙居士書三</h2>
六月之書，已收到。以行蹤不定，故不復。玆接手書而已，餘皆未
到。現今兵釁大作，民不聊生。當此時際，固宜一心念佛，以求出離。
並以勸有緣。

<h2>復康寄遙居士書四</h2>
接手書，知汝與秦中人皆在做夢。秦地民不聊生，而欲開道場，宏
<pb n="371"/>
法化，請諦閑法師，彼豈肯受此艱難乎。何云不得不懇請，用此曲折作
麼。某某師<little>（其人斷斷請不得、）</little>會說大話，毫無真行持。請此種法師
去宏法，欲人皆學空套子大話乎。抑欲真修實踐乎。<le>光</le>前已與汝說過，
將謂我屈抑賢哲乎。至於令<le>光</le>示人，<le>光</le>常處海上，絕無一人與<le>光</le>
往來。
知誰是發菩提心，欲普利一切之人乎。此事實為難中之難。若求吃飯穿
衣僧，則誠有之。彼尚不願到北方苦寒地方穿衣吃飯去，況曰宏法利生
乎哉。秦中之僧，亦如秦中之儒。將何整理而使其一一皆依儒釋聖人之
道而行也。可勝浩嘆乎哉。捐冊公函，已於昨日寄回矣。

<h2>復劉觀善居士書一</h2>
接手書，知居士道念精純，身安心泰，慰甚。江蘇改廟宇事，<le>光</le>早
與魏梅蓀王幼農二公通函，祈其轉旋。魏君將<le>光</le>書持之見韓省長，蔣教
育長。蔣君幸是佛教中人，韓君允許撤消。蔣君與幼農商，此系翻案，
非各叢林聯名具呈不可。幼農遂拉出羊皮巷觀音庵妙蓮和尚，<little>（此人頗
有老成氣概）</little>令其聯絡。妙蓮往各處通說，各處皆退縮不敢出頭。後與
毗盧寺和尚說，毗盧和尚力贊其事。妙蓮往蕪湖收租，經毗盧和尚，又
復聯絡。遂訂於二十四日同到金陵呈稟。其文系妙蓮托友人作，經梅老
改過。又令蔣君閱過。幼農以日期尚早，因寄<le>光</le>看。想此事已經撤消矣。
幼農<little>（在十五前接到）</little>謂此事定可解決。但教育會人勢力頗大，潛滋暗
長，或可為虞。當聯絡諦公道公二法師，具函內務部，或可永免後患。
<le>光</le>得書即與諦公書，過四五日方報云：「有病不能握管。<le>光</le>已先
與莊思緘
居士書，祈其至南京斡旋，向內務部疏通。想不至以<le>光</le>人微而不理也。
<little>（羅鬯生居士來山、言思緘往杭將回京、與彼同行、南京尚須住一日、
以故<le>光</le>即與莊書、羅十九下山、大約二一十四日、思緘可到南京矣、）</little>

<h2>復劉觀善居士書二</h2>
接手書，知貴恙已愈，慰甚。江蘇一事，全在梅蓀竹莊幼農三人之
力。而莊思緘居士又適逢其會。<le>光</le>致書祈其見省長為之疏通，故得全潮
悉落。若謂<le>光</le>之功，乃不過致書諸君，祈其斡旋而已，何足掛齒。若以
此為功，則是冒他人之功，以為己功也。令戚喪子折孫，約人情亦不能
<pb n="372"/>
不感慟。至於悲悼若狂則是知有子孫，而不知有身，何迷執一至於此。
試思子孫受祖父之恩，則粉骨碎身亦不能報。子孫有喪祖父而悲痛若狂
者乎。若是知倫理之子孫，則亦稍具哀忱，略陳儀禮，尚可慰悅祖父之
靈。若是從小驕慣放僻奢侈之子孫，則日夕願祖父之速死，以期得隨意
嫖賭逍遙，無人管束耳。果得祖父真死，則心中歡喜有不能以言語形容
者。從玆將祖父力持之家業，悉用於造地獄極重惡業之事上。而培德修
福之事，則一文錢直等割己身上之肉，寧死亦不肯出。以此喪祖父之家
聲，貽祖父之羞辱於百千世者多多也。此種子孫，在乃祖乃父固猶作掌
珠看也。推其故，總由己心太重，不知寬大深遠之理所致也。可不哀哉。
昔範文正公視人猶己。視疏若親。視天下為一家。視中國若一人。故能
自宋初至清末，足一千年，子孫科甲不絕。長洲彭氏力行善事，於清初
以來，科甲冠於天下。其家狀元有四五人。而同胞兄弟有三鼎甲者。以
世世奉佛，奉陰騭文，感應篇。其志固長欲利人，而天固長施厚報也。
令戚果是通人，當自慚薄德，故得此報。從此努力積德，以期天哀愍我。
則當桂子蘭孫，相繼而生也。現今世道人心，沈溺至極。天災人禍，亦
頻數之極。或流佈有益世道人心之善書，以期同登覺岸。或拯濟遭水遭
風之窮民，以期死中得生。與其留資財以供子孫吃喝嫖賭，令人唾罵。
何如自己做濟人濟世之事，為自己培來生福，為子孫作百千世之受用為
得也。今夏風災最慘，會稽道所轄二十縣，有十八縣報災。八月初十間，
台州又發大水。有處民屋中，水深數尺，河地俱水，船行橋上，其慘狀
可想而知。道尹黃涵之，名慶瀾，篤信佛法，長齋念佛。前年台州災，
大為捐賑。今年災更甚。以捐款維艱，災民可愍，擬欲然指籌賑，或可
感發人心。救得一人，功尚無量，況多人乎。令<le>光</le>代為勸募。<le>光</le>
自愧薄
德，言誰肯聽。因令戚之懮思，動<le>光</le>心之惻隱。倘彼憐憫兒孫中年夭折，
為彼行賑濟事，以薦其靈魂。為己培福德，緣以邀夫蘭桂。或薦父母宗
親。或祈家門清泰。但令出自誠心，斷無不得福報者。現今之人，多多
借公濟私，以故人難取信。若論黃涵之之為人，可謂官長中無二無三者。
彼在寧波，每年施藥，當過二萬元。況其施送善書，及種種善舉乎。彼
之為官，乃以家資貼用者。非朘民誤國以肥家者比也。張瑞曾與彼為施
送善書之友。瑞曾於揚州立一借錢利平民之局，<little>（不要利只交本）</little>函祈
<pb n="373"/>
涵之於寧波開辦，涵之即開辦。凡做小生意無本錢者，皆可無所懮慮矣。
即此一事，可知其概。閣下親知中富家甚多。若張黃等彼固生於富貴，
不知貧窮之苦。倘肯發悉為天地之子女之心，以行救濟。則固無家門不
幸，喪子折孫，及子孫敗壞家聲，令祖父含恨九泉之事矣。倘肯發心，
當直交寧波道署道尹黃涵之收，<le>光</le>固絕不幹涉也。<le>光</le>貧無卓錐，
前年兩
次撥刻文鈔洋五百元賑飢。去年幾處亦用百元。今夏以友人施文鈔洋百
元，撥送黃道尹賑災。用別人之財，聊盡我之心而已。

<h2>復劉觀善居士書三</h2>
節屆中秋，天高氣爽。想居士心月孤圓，亦如天上之月，光明皎潔，
無境不照。欣慰欣慰。江蘇謀廟一事，已經撤銷。此事魏梅蓀斡旋之力
居多。而王幼農亦復頗費心力。其妙處尚在蔣竹莊教。

<h2>法幢和尚傳略</h2>
師諱行幟，號法幢，別號二雪。家章安，姓林氏，原名增志，字可
任。其先出宋進士正仲公，十五傳以文學贈東閣大學士得昭公，即師考。
未脫襁褓，昭公見背。師孝友天植，性嗜學，十六游庠，二十三乙卯舉
於鄉。讀書興善寺，契禪衲，信出世法。二十七，母旌表節孝，贈夫人，
江氏歿，師哀毀不欲生。思借佛法以報劬勞，因請諸法寶誦之，如宿習。
自此所行，皆放生掩骼諸善事。三十三遷館頭陀山密印寺，即唐一宿覺
道場也。日與受業師僧摩馬聘君往來講習，益知有向上事。僧摩曾見博
山無異禪師，寺古殿將傾，適龍過山砦，草木盡拔，蕩然如新築，師於
時即有妀造之意。三十五戊辰成進士，高等擢某經第一，初筮楚蒲圻令。
御史黃宗昌見僧摩刻有宗門三關語，因問師，儒亦有三關乎。師曰有。
問初關，師曰不知為不知，是知也。二關，師曰吾有知乎哉，無知也。
三關，師曰吾無行而不與二三子者，是丘也。黃公豁然，結契甚厚。師
嘗於官驛觸溺器有省，偈曰，奇哉藤溺器，通身黑漆漆，陡然勘破時，
雪消地上濕。凡為政以德教為先，至誠格天，感甘露屢降，巡按宋賢異
之。為賀相公逢聖李大宰長庚同章進御。隨傳旨科道不必盡由考選，館
員必須先歷推知，時議僉云他日膺盛典者，必林蒲圻也。於是有楚蒲記
<pb n="374"/>
瑞之刻。蒲民建甘露生祠，兩分楚闈。建中隱園於署，朔望講學，鄰邑
生徒來聽如市。時有講學法羽之刻，任滿擢翰林編修。會東宮出閣選講
讀，師與焉。進易師卦講章，惓切上爻，管六曹章奏，召對記注誥敕撰
文纂修會典六子格言，晉經筵講官，轉詹事府右春坊右中允兼侍讀學士，
復晉少詹事分校，癸未會闈，甲申李賊犯闕，師蒙國難，酷刑幾斃，抗
節不屈，賊敗乃間關南旋。時明藩隆武起閩，堅以內閣大學士起師。既
而隆武遷粵，師知天意有歸，遂就呂峰過遵耆宿剃染。時丙戌冬月師五
十四歲也。大清一統，徵用天下遺老，師獨不奉檄。有司迫就道，師欲
自殺。遵曰，子讀書不達其道，夫當國破時，清師仗義人關，一戰滅賊，
為烈皇報仇，誠有德於大明者也。子如不事二姓之主，往請巢由之志，
未必不許也。師即以僧服赴，果遂所願。自是切磋厲行，究心生死大事。
一夜聞鐘聲，礙膺頓釋。有偈曰，此夜鐘聲恰異常，一椎打破臭皮囊，
百單八下如雷吼，情與無情何處藏。遂旋密印以了夙願，改創祖庭，事
多玄感，具載重興碑記中。師向留意宗乘，每得悟處，略不自肯，至是
切慕遍參。偶昆陽餘孔謙參雪竇雲和尚歸，述竇語曰，法幢禪者，若要
參方，還是我費兄當，師聞之曰，真善知識語，吾有以見雪竇矣。遂之
四明上雪竇，禮拜次，竇曰，只如老僧不在，禮拜是，不禮拜是，師欲
進語，竇震威一喝，師不覺汗下，頓見雪竇用處。至晚竇驀築一拳曰，
作麼生，師曰，合取兩片皮。竇又築一拳，師曰，再犯不容。竇復掌師
曰，不受和尚謾。次日竇舉香嚴，我有一機偈徵師，師曰，此處不消疑
得，竇曰，畢竟作麼，師出禮三拜而退，即呈偈曰，瞬目當機換話頭，
何如祗用老拳酬，祖禪會得休輕信，一葉初飛遍界秋。一日茶次，語及
當事，贈真覺再來額，竇曰，上座還承當得麼，師曰，承當不是好手，
竇曰，古人遂知是般事，便休喚甚麼作是，師曰，盡力道不出，竇休
出。師之武林，竇送以偈曰，乳峰剛兩月，獨步去錢塘，一句超方外，
全機絕覆藏，臨濟正法眼，滅卻瞎驢旁，只者破沙盆，待將為舉揚。至
聖果山，掃馬居士墓，蓋師不忘所自，遍謁諸方，還雪竇受具，典藏
鑰，一日竇落堂，忽打師一棒曰，道道，師曰，剜肉作瘡，竇曰，卻
只道得一半，師曰，連者一半也不消得，自後箭鋒相柱，脫落無餘，
中書君莫能殫述。癸巳春辭還東甌，竇大書卷首曰，親吃老拳，囑以
<pb n="375"/>
偈曰，別我春風裡，臨行一句親，杖頭宣大意，足底播芳塵，往復乃
無事，縱橫已絕倫，到家嚴面目，所以接嘉賓，竇之於師，猶應庵華
之於密庵傑焉，甲午竇應密印之請，晉師西堂，解制後竇還乳峰，師
復上省覲，適四明紳衿請住鄞之大梅保福寺，師以漢尉舊隱，且慕常
禪師高風，遂欣然赴之。竇題其頂相，有青出於藍誰似你，大梅峰頂
看風雷之句。八百餘年荒庭，師不憚與諸禪衲披霜立雪，本分提持，
近遠趨蹌，漸成叢席。是以費隱容和尚有法門領袖荷人望，八萬松杉記
笑顏。牧雲門和尚有峨峨大白祖燈傳，眾角雖多一麟足等贈。到天童，
木陳忞和尚請師陞座，見其提倡，大擊節稱嘆，為序大梅錄，舉風穴慈
明祖孫東山照覺父子相證，以為直令千秋振響，三尊宿又不啻妙喜之極
口應庵矣。師住梅凡六年，以院事付日休寤首座，遂赴東甌請，庚子冬
開爐密印，較梅尤盛。丙午應括蒼淨覺請，復以密印付多子無西堂。丁
未夏季示微疾，舟還陀峰，八月十五日對眾說偈曰，七十五年閒打？，
總無奇特出常倫，而今撒手懸崖去，一任諸方說幻真，寂然而逝。師生
於萬曆二十一年癸巳，沒於康熙六年丁未，世壽七十五，僧臘二十三。

<h2>復方家范居士書</h2>
欲生淨土，須先認清宗旨。普通修持，無不以開悟為希冀。而開悟
一事，亦非易易。若知淨土宗旨，決不預期開悟。若不注重信願，開悟
亦難了脫。若能一心念佛。不悟亦可往生，汝信中謂縱具厭穢之情，未
識自性奚若，是志在開悟也。開悟而有信願，是為禪淨雙修，最為高上。
然世絕少真開悟者。何謂真開悟，即所謂明心見性。乃於自心中徹底明
了，非只會說而已。會說不名開悟，且勿誤會。真到明心見性地位，尚
須信願念佛，求生西方。世人凡求開悟者，皆不注重於信願求生。而欲
以此依稀彷彿之悟了生死，則是自誤誤人。固不如老實念佛者為穩當也。
<le>光</le>老矣，不能為汝詳說。今且為汝寄書二包，汝息心讀之，當可備知淨
土宗旨。若或不能於此各書生信，又去求明心見性，求現身成佛，<le>光</le>也
不怪汝。但恐塵沙劫又塵沙劫，仍在輪迴六道中。然欲了生死，必須敦
倫儘分，閑邪存誠，諸惡莫作，眾善奉行，以為世間賢人善人。若倫常
有虧，三業多愆，欲於臨終蒙佛接引，以與佛氣分相反，何有無感之應。
<pb n="376"/>
凡遇有緣，皆當以此告之。今為寄淨土五經，淨土十要，淨土聖賢錄，
了凡四訓，印光文鈔，嘉言錄，歷史感應統紀，觀音頌，飭終津梁，念
佛懇辭，初機先導合編各一部。至於受戒，當依文鈔與徐福賢書，在佛
前自誓以受。今為汝取法名為慧范。謂以佛智慧所說之淨土法門，自行
化他，以為世范。祈顧名思義而實行之，則幸甚幸甚。<little>（七月十六）</little>
以後不許再來信。亦不許介紹人皈依。即向弘化社請經書，亦不許
順便與<le>光</le>書。以無力應酬故也。

<h2>復圓拙大師書</h2>
接手書，不勝嗟嘆。世人只知效跡，不究其是非利害。往往作福之
事，反造大業。俗人且勿論，即僧人亦多如是。世所流通之西方公據，
前刻法會圖，後刻彌陀經，往生咒，後刻九品蓮臺，各坐一佛。傍刻０，
令人點。點完之後，將此經燒之。友人欲重訂而廣印。<le>光</le>謂點完必燒，
經佛亦隨之而燒。以點得烏黎巴皂，亦不好受恃。因商其辦法，不刻經
像，但列九品蓮臺，並０以備記數。其訂正排印，皆<le>光</le>經理。何得云有
大報恩塔之事乎。因往庫房求其附本，果有其事，而其頁數至二十而止。
此塔之頁數，乃另起一二。足知以後欲契合俗情，乃後所增，足見俗情
之難轉也。王大有所售之印度香，其盒四面共五十餘尊佛。<le>光</le>不許人買
此香，並與彼店經理說其利害，雙掛號寄。祈其必覆，，然竟不覆。吾
人無權，將奈彼何。血盆經，壽生經，乃劣僧偽造以求利。令不知佛法
之人，謂佛經都是劣僧偽造。無知之善信，非破血湖，還壽生不可。即
為全國最有名之叢林，亦無一剎不許作此佛事者。以此是利源，而不計
及為滅佛法之禍本也。現在書不能寄，一友以與李慧澄論焚經事，鈔附
信中。李據別人說有功德。開首即以有功德起，而說其罪過。切勿誤會，
謂<le>光</le>直許其有功德也。法門垂晚，說訛太多。若常與人諍論，或致群起
而攻之。則反致無益於人，有害於法與己也。即此幾事，可以備知。<le>光</le>
老矣，目力精神均不給，祈勿再來信，來決不覆。祈慧察是幸。<little>（十月
初二）</little>

<h2>與陳燮和居士書</h2>
<pb n="377"/>
聞士牧將往雲南，以老父已八十有二，不能常侍膝下，陪以念佛為
歉。<le>光</le>決於九月滅蹤，爾我有師弟之誼，不能不再與汝一番敘述也。人
生七十古來已稀，況八十二乎。若其已得不生不滅之證，則固不必用<le>光</le>
一番絡索。若其未得，固當如喪考妣，如救頭然，以生真信，發切願，
持阿彌陀佛萬德洪名，以求生西方也。現今世亂已極，為有天地已來之
破天荒大亂。況當此衰年，朝不保夕，豈可如少年無知。因循過日，以
致虛生浪死。雖遇佛法，仍莫由得其巨益乎。幸智育淨英等，尚能認真
念佛。當於此時立一規約，若至臨終，切不可預為著衣洗浴，<little>（詳看嘉
言錄臨終所示、此不備書、）</little>及與哭泣。以致攪亂其清澄之心，令失正
念。而與佛不相契合，莫由蒙佛接引，依舊輪迴此三途六道之中。則所
謂落井下石之孝，其為害也，莫能名焉。當看嘉言錄示生死事大數章，
自可悉知。倘於此時不努力，唯圖逸適。則千生萬劫，了無出苦之日矣。
如其心力衰弱，當令於媳孫女等，輪班助念。此一事有多種利益。一則
輔助己之正念。二則曲為彼等種最勝善根。三則開通風氣，以期大家效
法。四則若至臨終，自不致張羅忙亂，破壞正念。臨終一關，要緊之極。
即平時功夫得力，若遇不知法門之子孫破壞。則便留住此世界，不得往
生矣。若知此義，子孫能助念佛號，成就正念，雖平素功夫不甚恰當，
亦能往生，是以<le>光</le>於老人，特為致意。切勿謂迂腐，則幸甚幸甚。

<h2>與羅鏗端陳士牧二居士書</h2>
日前接手書，知貴地佛法，將有復興之象。所作緣起，不能令人感
佛恩德。<le>光</le>另作一篇，文頗繁瑣，用否任汝，<le>光</le>不強人。若用當
做一木
榜。請善書者，用恭楷書於八尺雙宣紙上。或貼或刻於木榜上，則可久
存。或作四塊六塊，<little>（並文忠公發隱、或作八塊、）</little>以備時局不好，收而
藏之。林文忠公行輿日課發隱，關係甚大，亦宜如此辦法。此文將從前
古大人之隱，通為發表，非止文忠公一人也。公乃閩人，有此一文，拘
墟之士，便不敢妄加誹謗。所說林陽寺，照靈巖章程，萬做不到。勿道
別人來做不到，即令靈巖當家妙真師來，也做不到。汝等少閱歷，故不
知其難。<le>光</le>以五十餘年之閱歷，故為汝等直言之。念佛堂對聯，明蓮池
大師之聯好極，絕未見人用過。<le>光</le>屢為人抄令掛之，由大師之德，感人
<pb n="378"/>
必深。令<le>光</le>寫字，乃不知<le>光</le>一向不寫大字。近來目力衰極，非手
眼二鏡
併用，不能看字寫字。本欲早為寄信，以紙昨日方來，今仍寄回。以後
無要事，切勿來信，以無目力精神答覆也。弘化社，前之三人，皆由時
局大變，亦變得很合時宜，均已去了，<le>光</le>不過問。德森師住上海太平寺
候校，大約今年恐不能了。他回來時，隨他料理。所要之書，當可寄到。
現在只照本一法，半贈全贈皆沒有。此次仍作送，以後均以照本辦。今
寄童蒙須知，觀音慈林集二本，以毒乳殺兒之廣告，欲汝等為一切人說
也。祈慧察是幸。<little>（八月十二）</little>
<si>主極樂六八大願之慈尊，絕限量壽命光明，不離當處。
過娑婆萬兆佛邦之淨土，妙莊嚴樓臺池沼，原是吾鄉。</si><sr><little>（明蓮池大
師撰）</little></sr>

<h2>復智牧居士書</h2>
接手書，不勝欣慰。一切眾生，皆有佛性。若無人提倡，則善根無
由發現。如種子在地，不有時雨，則莫由發生滋長。汝父固宿有善根者，
故一撥便轉。從前之謬執，隨之消滅。將來之往生，必可希冀。今為取
法名為德和。以？者，和也。若不知自心固有之明德，則不能上和諸佛
之宏誓大願，而決志憶念，以至心佛相應，如水乳和。亦不能下發起一
切同人深信切願，而一心執持彌陀萬德洪名，以期現生出此娑婆，登彼
蓮邦，如母子和，永無背戾也。倘能悉心詳看文鈔，再看淨土三經，普
賢行願品，淨土十要，淨土聖賢錄等。則其自利利人之道，即可知其綱
要。再加以懇切至誠，諄諄然與家屬鄉黨親戚朋友說之，則其益大矣。
以此功德，迴向往生，則必高登上品。汝父多生之善根，由玆得其實益。
汝之事親之道，已得其大者。尚祈多方勸喻，令其信心增長，則其利溥
矣。祈為洞察是幸。姪婦心芝，具有善根，一聞即信。且欲皈依。今為
取法名心馥。以本有之真心，極其清淨，亦極其香馥。由種種妄念，相
續而起。則便成污穢景象，失其香潔之本體矣。彼既發心修持，又當以
此心香，熏其丈夫與其兒女。俾彼各各去其污穢之心念，復其本體之香
潔。而女人家第一功德，在孝翁姑，相夫教子。既為佛弟子，而不知孝
親相夫教子。則於自己本分之責任未盡，人或由此指斥其非，便不能令
<pb n="379"/>
人相觀而善也。若能篤盡己分，再加修持淨業。遠近見聞，皆生景慕。
所謂以言教者訟，以身教者從。匹夫匹婦若善，亦可移風易俗。若不善
亦可移風易俗。今之學界不知此義，動以男子之職業，令女人習學。而
不知以相夫教子為訓。是學為亂，非學為治也。吾常曰，教子為治國平
天下之根本。而教女尤為切要。蓋以人之少時，日在母側。受賢母之熏
陶，未有不成賢人者。故於此？縷言之，宜令親友女人悉知之，則幸甚。

<h2>復丁福保居士書一</h2>
接手書，並大詞典樣，不勝欣慰。閣下此書一出，令彼研究佛學者
易於入門，直同指迷途者令得正路，其功德何可稱量。但須過細考察，
祈勿以訛傳訛。一切經下所敘古昔及外國光皆不知。但其敘事，多有錯
謬。如明成祖作世祖，成祖永樂十八年刻大藏經，歷廿一年，至正統五
年方圓工，此明北藏也。南藏乃太祖時刻，但以未有題跋，不可考其年
月。決非成祖時刻也。成祖雖有兩京各刻並刻石之語，實止刻一北藏板
耳。何以知之，以南藏規矩，函卷皆不次第，豈一人刻經，南藏另立一
規矩乎。又北藏續者，南或未有，南藏續者，北或未有，可知是太祖洪
武時刻無疑也。其石刻，並未施行。法珍尼刻藏事，人屬元朝，藏屬梵
本。前藏藏下明，康熙二十三年，雍正六年，而我國清藏於雍正十三年
開工，乾隆三年圓工，何全不提起。又京西石經山，晉琬公法師刻石經，
貯封石洞，慮末法經滅淨盡，企有大士乘願開洞，印經以遍流佈。自晉
至明末，尚有人刻而貯之。外用鐵條封其洞口，但能在外看，不能入其
中。其石板皆實堆滿洞，有好多洞。紫柏憨山文集，皆載其事。又詞典
二字，通而言之，一大藏教，皆可名為詞典。局而論之，唯專發明名相
等書，可以當之。如教乘法數，大明三藏法數之類。若宗門語錄，乃以
機鋒轉語，專闡向上一著之法，尚不可以名之為教，何可以名為詞典。
自馬祖後諸大禪師，皆有語錄，雲門稍後，何在前者不名詞典，而獨以
雲門為詞典。又云門說法如雲雨，絕不喜人記錄，故香林遠，雙泉寬，
各以紙為衣，偷而錄之，即今所傳者是也。閣下敘之不甚清白，不知者，
或當做雲門自己私記，則成自禁而行之矣。祖庭事苑，乃載宗家言行之
書，如林間錄，宗門武庫之類，亦不合名為二次改良之詞典。以此二書，
<pb n="380"/>
系記宗家直指人心之言句及事實耳。此第二篇序，似宜將宗改作教。敘
如來說經，諸祖傳宏，遍傳中外，其中名相法數非讀破全藏不易了知。
因玆有著教乘法數，大明三藏法數者，乃此書之本源也。<le>光</le>目力甚衰，
加以精神不給。初始至山，以舟中受風，十餘日，頗不安適。自後雖好，
日間或復書，或校書，略無少暇。六祖壇經，只看王柳劉三碑，餘皆未
看。閣下志期利人，以一書為諸經之總注，當多須三二年之考察研究力，
俾閱者決了無疑，則其功德大矣。倘唯欲速以出書，斷難無訛。通家則
無所礙，初機便致不知所以。<le>光</le>宿業深重，不能為閣下稍效微力。但一
念愚誠，唯恐舉世之人，或有不蒙其益者，故為瑣屑言之也。

<h2>復丁福保居士書二</h2>
昨接佛學之基礎，併手書，不勝欣忭。知閣下唯企人各各皆修萬丈
高樓而速即成功，永無傾覆也。生髒者，食未化之部位。熟髒者，食已
化之部位。故子在母腹，居於生髒之下，熟髒之上。閣下深通醫道，剖
腹圖等悉曾熟悉，其部位自當知之，<le>光</le>但知其名義而已。佛學基礎，排
得頗的確。但<le>光</le>之蕪語，列於瓊林，氣類不倫，不勝感愧。禪和尚序甚
好，足可發人信仰，何須<le>光</le>之蕪評也。

<h2>復丁福保居士書三</h2>
昨接所惠佛學小詞典一部，閱之不勝感激。<little>（不過翻翻而已、一排
亦未卒業、）</little>孫繼之居士發此大心，導利初機，功德無量。但其字過小，
看久則必致壞目。此書久研佛學者，看不看皆無不可。竊恐素有信心，
未曾入門，一見此書，便倚之為重城為泰山，勢非目不受傷，不肯稍置。
閣下與孫君，同以利人之心，由玆而壞人之目，雖結法緣，恐亦貽來生
目嬰痼疾之禍。<rubynote t="印光"/>生即病目，今則惜人之目，甚於己目。每見聰敏少
年，多皆近視，問之，則曰看小書所致。竊謂書肆書賈，唯以稀奇衒異
為求巨利，不問與人有利有害，瞞心昧理，力求獲利之道，此種人何堪
與語，只好任他去了。閣下孫君發大菩提心，亦效彼等之式，殊為<le>光</le>所
不取。又以心交有舊，故不得不陳其愚誠。以期於一切同倫，肉眼法眼，
同皆明朗。則閣下與孫君，當獲五眼圓明之報，永絕目昏之懮矣。此書
<pb n="381"/>
再版，當宜改式。大詞典一部，萬勿用此壞目字法，則<rubynote t="印光"/>受賜多矣。
揀魔辨異錄式，與南京揚州大小同。但內有雙行，老人看之便覺吃力，
<rubynote t="印光"/>通改作單行，企其得益而不受損也。春間所惠佛學指南，叱令酌訂，
<le>光</le>勉承雅命，擅自久許未及詳閱。因蔚如居士有友人於日本藏中抄出十
一面神咒經疏，以傳之既久，頗有錯訛。因去歲彼依日藏所刻，隨自意
三昧寄<le>光</le>，<le>光</le>詳閱之，心不自安，遂妄行修治，隨即寄去。彼深
加贊許，
擬即重刻，又令作序詳陳所以。其序，閱下當於時事新報已垂青盼矣。
因是之故，又令修十一面疏，其字甚小，<le>光</le>但看十餘紙尚未動筆，而目
大受傷，廿餘日中不敢稍用。至今佛學指南及十一面疏概未寓目。恐閣
下待久，或致責讓，故述其由。近來人事應酬外，尚有七百餘頁書未校，
故不能速副雅懷。揚州刻工，托拉延緩。本期四月，即去料理，今擬七
月初去，早則無益。

<h2>復丁福保居士書四</h2>
頃接來書，知閣下既已博學，而又不恥下問。<le>光</le>實無知無識，不妨
以己之所知者貢之。接大明重刻萬冊大藏緣起，第一篇陸光祖序云：「昔
有女子崔法珍，斷臂募刻藏經，三十年始就緒，當時檀越有破產鬻兒應
之者。聖朝道化宏廣，越前朝遠甚，豈無勝心豪傑乎。不能倡而成之，
而諉以為難，是丈夫之志，不如一女子也。第二篇馮夢禎序云：「宋元間，
除京板外，如平江之磧砂，吳興之某寺，越之某寺等，俱有藏板，不啻
七八副，法道之盛，此其一端。迨國朝僅有兩京之板。又云，因記磧砂
藏板緣起，弘道尼斷臂募化，弘道化後，其徒復斷臂繼之，更三世其願
始滿。吾儕丈夫，不能深心荷擔大法，鏤板流通，反一女子之不若，即
生清世佛乘，空手入寶山，豈不愧死。陸云：「女子崔法珍者，即馮所謂
磧砂寺之弘道尼也。其法珍弘道二名，或一舉字，一舉號，並非二人。
言女子者，優下文丈夫之志不如一女子之勢耳。言崔法珍者，古者度牒
書名，皆冠以俗姓，故或有並俗姓稱之。如馬大師，王老師，沈蓮池之
類，非謂此係在家女人，非尼僧也。下云聖朝道化宏廣，越前朝遠甚。
又按馮序，知人非明朝。何以知其非宋而是元耶。以刻板一法，始於五
代馮道九經板，刻數十年始成。至宋雖愈刻愈精愈快，照以龍舒淨土文
<pb n="382"/>
之百餘頁書，於南宋之世，尚刻數月之久。以女子之倡首，三十年完全
大藏，當在元朝無疑也。何以知其經屬梵本，其第五密藏大師序云：「太
祖既刻全藏於金陵，太宗復鏤善梓於北平，蓋聖人弘法之願，唯期於普，
故大藏行世之刻，不厭於再也。後浙之武林，仰承德意更造方冊，歷歲
既久，其刻遂湮，此佛經方冊之權與也。古者凡屬佛書，皆用梵本。<le>光</le>
在京曾見楞嚴會解，華嚴疏鈔流通本，皆梵冊。不但此也，即沈士榮所
著之廣原教論，亦是梵本。可知古時佛典，概用梵冊也。自方冊流行以
後，人皆圖便，遂無論經律論著述，皆用方冊，此刻藏緣起，閣下不知
有否。今秋已令繕寫刻板，明春當可出書，出則當以數冊貢之閣下及一
二知友，以結法緣，<le>光</le>所知止此，故即以所知貢之。其餘事跡，則不得
而知也。
刻藏緣起共十八篇，各人各規矩，故有實寫者，有空一格者，空二
格者，以讓抬頭。十八篇外，有刻藏校對等規約共八十餘頁。<le>光</le>照現刻
經款十行二十字，實寫共成五十頁，文系原文，法按現法，故省三十餘
頁紙，庶易於流通耳。佛學大詞典，為入佛法之初門，祇可遲出三二年，
不可欲速而有訛謬。雖閣下慧光普照，如日出遍照寰區，然在淺見寡聞
者分上，不妨以淺見寡聞之見識貢之，以將其至誠向慕之愚忱而已。又
法珍弘道，決非二人，若是二人，陸何以只說法珍，馮何以只說弘道，
此種出格事，何可遺而不舉，況欲借此以發起丈夫之殊勝荷法心乎。

<h2>復丁福保居士書五</h2>
昨接手書，及佛教宗派注，不勝欣慰。<le>光</le>近來事務紛集，無暇詳看，
只看其總序而已，餘皆隨便一閱，廿六頁第四行小字天冊之冊，訛作丹。
武氏之武，訛作慈。此系排字者之疏略所致。萬君久親函丈，且受其指
示，當不至有所刺謬也。安士書承閣下認收書資，並及流通，<le>光</le>當代為
國民日向三寶前禮謝矣。安士先生，最初立法，亦未盡善。以訓文與彼
自立之徵事論心等俱頂格，為主賓不分。閣下命改二號字實為至理名言。
但恐行法難調，或不如法。<le>光</le>擬除載事跡之文外，餘皆令其低一格，庶
無相混。於公四句，去歲滇督發心刻板，<le>光</le>已將帝君及四句事跡錄出寄
去。唐君雖退，書當刻成，但未寄來，當另鈔一分，附於卷首目次之後，
<pb n="383"/>
並作一小序，以明所以。庶不動原文，而令若文若義皆無所欠，不知閣
下以為何如。安士書乃挽回世道人心之要書，雖曰擬印萬部，然多多益
善，何可自畫。又令人出錢有似割人之肉，即現已得六千有奇，縱絕無
一人再肯出資，亦差可告慰諸位之婆心耳。萬事隨緣，不必執定，方為
安樂法也。吳藝瑛女士所書之楞嚴，其夫為之流通。莊閑女士所書之法
華，<little>（即莊思之妹）</little>其夫陸稼軒，亦欲與之流通。祈鶴年居士，以其經
持來，令<le>光</le>鑒訂，並求題跋。因略閱之，見其字跡猷勁清秀，始終一律，
但以字體多有文人習氣，或用俗，破，帖，變等體，或反以時行正體為
非，而改用古體。<le>光</le>以隨俗違時，不足為法，作書斥之。令其重寫，兼
須字跡稍大，庶受持者應赴者皆樂購請。其人見<le>光</le>書頗佩服，次日隨其
夫來拜見，<le>光</le>命如進士對策書之，則功德大矣。聞其人頗守女訓，凡一
切遊戲場概不一去，而為盛杏蓀夫人之所欽敬者。莊吳之書，不知為姊
妹行耶，姑姪行耶。執為姊姑，孰為妹侄也。倘若二次再書成，<le>光</le>不能
不為一題，又恐仍煩閣下為之流通也。近來佛學風氣大開，閨閣英賢，
亦多奮起，亦聊以解懮國懮民者之焦思耳。

<h2>復丁福保居士書六</h2>
前惠佛學起信編，其因果報應，足可震聾發瞶。因隨便與一二友人
言之，彼亦欣欣欲觀，但以無便人去申為欠。<le>光</le>因擬隨順彼意，祈見字
即寄佛學起信編一包來，其包止按郵局分兩為準，不論本數多少。開一
價單，一本請資幾何，待<le>光</le>六月底至申，當即如數繳還，必不致誤。

<h2>復丁福保居士書七</h2>
前奉一函，諒已接到。昨日包玉堂君見訪，持閣下手書並佛學撮要
一包。此書由淺而深，因果事跡，輪迴報應，以及往生西方，了生脫死，
直是於暗室中與人一燈，俾身前身後之修因結果，皆可預決，以故為信
心人所共好樂而不惜金資以流通也。伍君語刪之亦好。凡欲斷疑啟信，
不可用半信半不信，及發揮義理不依實理之語。以此等語，亦能啟人信
心，亦能開人疑竇故也。第八章，似宜加於其後，則於體裁亦合宜，亦
可令人知有此等書可請而閱也。其該刪該添者，祈君自裁之。<le>光</le>近來事
<pb n="384"/>
務多端，日不暇給，祈垂原諒。包君來時，<le>光</le>已勸其在家即俗修真，無
須出家。恐出家之後，日與懶惰懈怠僧同處，久而久之，但成一賴佛投
生漢矣，未知彼肯依從否。

<h2>復丁福保居士書八</h2>
玆接手書，並佛學起信編十八本，六道輪迴錄尚未來。每次寄書及
信，常常作兩次來。六道錄<le>光</le>亦不能多看，所看皆無大謬。但此種書，
當以發明因果報應為主。若末後所譯外國靈學志等亦可證明，外國近亦
信有鬼神。既有鬼神，則前生後世，當即不無，而了生脫死，尤為急務。
但閱者推不及此，便覺浮泛不親切矣。以後凡錄古事，今事，皆以因果
報應，彰灼著明，能令人若聞若見，無不毛骨悚然，生警懼心為主。至
於泛論有鬼之語，當讓小說家為之綴輯流佈也。有謂閣下謀利之說，亦
非無因。閣下以宏法利生為己任，不當效書肆，出一新書，便以新書訂
價，不論紙張工本。閣下所刊諸書，當於工本外微加少分贏餘，庶大法
流通，而亦不賠本，倘過於工本數倍，則人將功反議為過矣。<little>（如佛學
小詞典、其價過為定多、）</little>以叨認同志，故敢直言，祈垂原諒。

<h2>復丁福保居士書九</h2>
<le>光</le>素無學問，兼盲於目，故於古今名人著述，皆未寓目。摩詰之碑
未見其文，其上下文意語脈，皆不得而知。若不奉答，恐閣下致怪，今
且按我盲人本分作摸象之說，以塞其責，是則未必全是，非亦未必全非，
祈明眼者裁度而去取之，則幸甚。鼓枻海師者，殆指經中每言人入海採
寶之謂。不知菩提之行者，殆指禪宗，即眾生煩惑示諸佛智體之謂也。
意謂入海採寶者，不識本有家珍，至尊至貴，而能出生無量眾寶，向外
馳求，何異懷寶迷邦，騎牛覓牛。須知貪瞋癡之實性，即是佛性。若能
徹悟此之佛性，則覓貪瞋癡了不可得，當體即是真戒真定真慧。亦無真
戒真定真慧之相可得。六祖所說大意如是。以此二句，為反顯勝妙之文，
此<le>光</le>之拍盲瞎摸也，不知閣下以為何如。又禪宗貴在參，不貴在講。壇
經雖有義路，若不開宗眼，不是挽宗作教，即是以迷為悟。故裴公美云：「
得其旨則疾成佛道，失其旨則速入泥犁。<le>光</le>教亦不通，何況乎宗。但二
<pb n="385"/>
宗門庭，頗知入路。惜無足，又兼無目，故不能一涉藩籬耳。此經亦能
利人，亦能誤人。若能於法法頭頭，揭示直指人心見性成佛之旨。又復
不背教義，即謂六祖出世，亦非過譽。否則既不能令人見性，又或致因
宗背教，則宗教兩益皆失，應公美次句之義，固不如還他本來面目為嘉
耳。閣下利人之心甚切，<le>光</le>防誤人之心亦甚切，故不得不預白，而以盡
知己之區區愚忱而已。
禪宗語句，須另具隻眼，若不善會其意，未免依文解義作三世佛怨。
若或違背教義，只成離經一字，即同魔說。易則易如反掌，難則難如登
天。非宗教具通，雙眼圓明之人，固不宜輕易從事註解此經也。

<h2>復丁福保居士書十</h2>
<le>光</le>賦性愚？，無所知識。兼以不解世故，不能曲順人情，以故發願
畢生做一長掛搭僧。幸居士不以無狀見棄，凡有所說，縱屬狂悖，亦蒙
獎譽，感愧無極。語云，蒼蠅附驥尾而致千里，<le>光</le>之愚誠，由閣下之力，
直令一切信心人，同生敬畏經像之心，庶幾滅我罪愆，增彼福慧，推其
本源，皆閣下樂道人之善心所成就也，感謝感謝。貴門人萬居士，問寶
華三昧傳，法雨無有其書。貴局既無，則他處亦難搜求，宜問於寶華，
則必得之。此人殆菩薩示現非常人也，係慧雲馨公之徒，見月體公之師。
見月於崇禎十年，在其座下受戒後，即嗣其位，至順治十年，已在華山
作住持，尚不知入院已幾年矣。以此可知其為明末人。靈隱晦公所說，
即此人也。
顢頇佛性，籠侗真如，乃斥見道不真者之常談，何必問其出處。縱
指出出處，亦未必即是最初之言，故不如不標出處為得也。菩提達摩傳
衣缽於中國，凡五代。至六祖唯傳法印，衣缽不傳，當查六祖壇經，自
知其因緣。吾人本有心源，皆被情識遮蔽，不能顯現。若能返照回光，
直下看此幻妄情識，從何而起。則內不由心，外不由境，兩頭坐斷，中
亦不立，所謂情識，化為烏有。情識之障蔽既除，則心源徹底顯露矣。
此即宗門大徹大悟之景象也。勦，滅也。從刀不從力，從力則非其義。
後後遜於前前，亦教家常談，不能指其最初之語，何人所說，不若不標。
大凡一切事，前人創而後人繼。雖在後之後，愈精愈妙，其功仍不能踰
<pb n="386"/>
於在前之前，以前人系創立故。況佛法中著述前人之創者，多屬法身大
士，乘願再來。後人繼者，縱其法之精嚴勝於前人，而其入理深談大綱
要旨，何一非前人已發明者。即未發明，亦由前人語脈中推出。以故後
後勝於前前，實遜於前前也。光影門頭，即指見道不真之象。蓋以天
月人形譬道，彼只見月光與人影，便以為得，其可乎哉。又即以天月譬
道，以月光月影譬道之流露處亦可。月光月影乃月之流露處，但當由光
影而仰視天月，不當即天月之光，及水中之月影，便為真月也。惠果事，
宋僧傳未載。自宋傳後，無輯僧傳者。明高僧傳二本，只就已所知者錄
其一二，不足以名為接宋僧傳之書。今北京道階法師請人廣為搜輯，擬
續宋僧傳之後以至於今，則其部帙當不下百十卷矣。密宗以三密加持，
能令凡夫現生證聖，其功德力用，不可以心思，不可以言議，故云不思
議力用。雖然，此就密宗之本旨說，然須是其人方可。其人謂誰，如金
剛智，善無畏等，苟非其人，道不虛行。今之學密宗者，皆得其皮毛。
全無金剛戒力，菩提道心。不去持咒以斷惑證真，多效現字現象，以問
吉凶禍福，前因後果，則與靈鬼作用相同。是之謂敗壞密宗，吾恐避罪
不暇，說甚即凡成聖也，吾人但以淨土法門為一座大須彌山，全身靠倒，
庶幾不被一切知識所奪，而現生可以了脫矣。否則隨風倒浪，了無已時
哀哉。大藏祕要，未見其書，想是東人所傳。奪人境等四句，乃臨濟
四料簡語。奪即泯寂跡象之謂。不奪，即顯示理體之謂。人境，即人法
境智之謂。生則決定生，去則實不去，為奪境不奪人者，顯能生之人，
泯所生之境故。去則決定去，生則實不生，為奪人不奪境者，顯所生之
境，泯能生之人故。去則實不去，生亦實不生，為人境俱奪者，人境兩
寂故。去則決定去，生亦決定生，為人境俱不奪者，以人境雙顯故。雖
有四句，只是事實有生，理實無生耳。亦是彰照泯寂，彰寂泯照，寂照
雙泯，寂照雙彰之妙旨耳。生必有其人，故謂為人，去必有其境，故謂
為境。此理甚深，宜認真念佛庶可親得。否則便成口頭禪，妄談般若矣。

<h2>復丁福保居士書十一</h2>
昨接手書，並觀世音經，大著詞典，不勝感激，謝謝。但以字跡過
小，不能詳閱，只略閱其序與凡例數條而已。如河伯望洋，不勝浩嘆。
<pb n="387"/>
自慚孤陋寡聞，空在佛門，了無所益，感愧無極。玆有懇者，奉化孫玉
仙居士，近於佛學頗生信向。以彌勒菩薩示跡奉化，更切志流通其事跡，
企啟一切人信心。前年刻出錫六環一書，乃其先祖所著。去春來山送<le>光</le>
一部，<le>光</le>閱之，其中所說，皆以凡夫知見所測度者，絕不知佛法之所以
然，及彌勒之所以然。而且措意措詞，直同裡俗，謬妄褻瀆，動人痛悼。
<le>光</le>詳陳其弊，謂此書流通，於尊先祖，於佛法，於眾生，皆無益而有損，
祈勿流通。彼一經<le>光</le>說，遂即劈板，後遂刻彌勒傳。此書甚好，彼於春
初即寄與<le>光</le>，謂於傅大士道場，得其語錄，亦欲刻板。<le>光</le>曾見興
慈法師，
令彼皈依弟子所刻之本，其錯訛不勝其多，恐是此板，因問是否，彼即
將其書寄來，係石印者，比興法師所刻，錯訛更多，因令緩刻。<le>光</le>前年
勸興慈師另刻，彼亦應許，彼若刻，則不刻亦可，刻則照彼此次刻本，
庶少錯訛。玉仙又謂傅大士碑記，係陳朝徐陵所作，文深義奧，閱者多
不解了，令<le>光</le>懇求閣下為詳注，則一切閱者，更能發菩提心，庶可現生
往生西方，將來預龍華會。<le>光</le>謂注時，必須詳看語錄，庶知因由及與事
跡並其提倡大略。現在所刻，錯訛甚多，若不詳察，難免或一致誤。待
興慈師二次刻出然後再注，一省心力，二無訛謬，庶可引證的確，開人
正眼，彼心甚殷，至昨又致書，意欲即成此舉，以期與傅大士語錄，並
彌勒傳共行。令<le>光</le>致書閣下，祈其為眾生故，發菩提心，俾彌勒道奧，
人所共知，不勝懇禱，<le>光</le>因將<le>光</le>所酌訂之傅大士集，掛號寄來，
並將玉
仙之書，一併封於信函。諒必滿玉仙與<le>光</le>之微願，而以大筆為彌勒點出
光明，令其照天照地於盡未來際也。
傅大士道場，僻居山陬，近來絕少高人蒞止。故其語錄，頻經抄寫
刻板，每次必增其錯訛，或有贅疣，或有脫落。<le>光</le>見之，不勝痛惜。乃
以下劣知見，為之配訂。興慈師重刻，當依此本。然世無善本，<le>光</le>無正
知，未必一一皆能如法，其所改正者，當居多半，縱有改訛者，亦只居
其少半耳。以世無善本，不能不為酌訂。則死守慎重，不敢更換一字之
例，則大士一片婆心，將封於錯訛脫贅之閑文字中，而無由彰顯矣。<little>（此
<le>光</le>自不量力行酌訂之苦衷也、）</little>按佛祖統紀卷七三紙後幅，天台六祖法
華尊者，即徐陵後身。智者當陳朝，弘法京師，徐陵皈依座下，發願來
生弘法故也。傳大士語錄，一書之中，有三四名。書簽封面，皆作集，
<pb n="388"/>
卷一二作傳錄，卷三作詩偈，卷四竟無正名。碑文則云附錄碑文，餘則
只有附錄二字。<le>光</le>酌立一名，通名博大士集。初二卷旁書傳錄，三卷詩
偈，四卷於碑文則標附碑文，各傳則云附某某傳。興慈法師本，已與彼
寫樣子，此系<le>光</le>所存本，故未標示耳。

<h2>復丁福保居士書十二</h2>
數日前，孟由之弟群錚，擬欲施送閣下所著諸因果書，及龍舒文，
並<le>光</le>文鈔。但以現世之讀書人，絕不以恭敬聖賢經書為事，恐受者仍以
讀儒書之態度讀之，則罪過無量。因致書於<le>光</le>，令作一勸告文，擬刊板
印於皮面，庶有知者，不至仍以慣習為事也。<le>光</le>即作一篇寄去，但以學
識短淺，殊難令人警省，然必有因此少改故習者。又念書已訂好，加印
實難，稍不留心，便可塗污。因思閣下若肯於所著諸經書之皮面，皆印
此語，固於閱者大有利益，亦以法化人之一端也。今將其文另附呈。然
此不過大致而已，倘閣下肯運大手筆，另作悚目驚心之文，則更為美善，
固不必定用<le>光</le>文。但期人知敬畏，則人各得益矣。欲得佛法實益，須向
恭敬中求，此十方三世不易之常法也。惜今人多於此忽略，因玆只有虛
研究之名，而不得親斷證之實也。

<h2>復丁福保居士書十三</h2>
<le>光</le>無知無識，迫不得已，效攢葉聚草之法以塞其責，蔚如謬為流通，
亦不過暫時而已，久必湮沒。蒙閣下錄於大著各書中，決可遍及天下後
世，真所謂蒼蠅附驥尾而致千里，感愧無似。慧命經，前次尊札文略，
<le>光</le>未得其意。今接手書，知閣下欲遍拔邪見之根，標其名而引<le>光</le>
語破斥
之，可謂深慈大悲，至極無加矣，謝謝。<le>光</le>蕪鈔由閣下過為贊揚，當流
通遐方，於初機學佛者，大有裨益。待其已得門徑，不妨以為芻狗，即
仍為圭臬，亦無不可，以法無優劣，取益在人故也。

<h2>復丁福保居士書十四</h2>
接手書，諄諄以遍閱大詞典為囑，足徵閣下虛懷無我，猶如大海，
普納眾流，了無足之日。<le>光</le>目力類盲，愧不能一效尋行數墨之勞，愧何
<pb n="389"/>
如之。廿三日，方接到黃君所注之大士碑。竊思此碑文字典故，極難詳
悉，以故孫玉仙屬意於閣下，擬為註出，以發起一切閱者之善根，俾現
生得入淨土，將來輔助龍華，其利益實非淺。今見黃君之注，凡人所不
易知之典，悉一一指出，不但<le>光</le>與玉仙欣慰不已，即彌勒菩薩在常寂光
及兜率天，亦當開顏而謂其能暢己出世本懷矣。此文一刻，必遍界流佈，
永永無已。<le>光</le>以無知，更欲助其流通，因將其中有彼此傳寫之訛處，及
注中發揮不甚顯暢處，用號碼法標之，另書於紙，以期再為正訂。古人
著書，不嫌三四易稿，知黃君與閣下心交，斷不以<le>光</le>之瑣屑見怪，而樂
於更訂，以期於龍華會上，蒙彌勒世尊推為多聞智慧第一也。所惜者，
山川遙阻，不能面晤於著時以盡朋友切瑳琢磨之誼。其所標者，未必盡
是，但以<le>光</le>之愚見，只如此耳。譬如野人獻芹，童子奉沙，盡其自分，
豈必欲人之見用哉。緬維閣下無我，黃君亦當無我，唯欲成就自他善根，
當不以<le>光</le>為多事也。若黃君肯另修，則何幸如之，如其不肯，祈即將原
稿寄回，即令玉仙刻之可也。大詞典七本，一０二九中層，印壞文成，
下注謂鎔蠟作印，置之泥土上，不的確。此殆指金泥，乃以蠟印印於鎔
化之金泥上。以金泥未冷，故軟而能受印，以雖能受蠟印之印而成文，
而其熱力，隨即化其蠟印，雖則化其蠟印，而印文一一顯現，如是則印
壞文成，同在一時。若作印於泥土，何能即令印壞。此雖不關緊要，聊
表<le>光</le>之愚誠而已。

<h2>復丁福保居士書十五</h2>
適接手函，不勝慚惶。<rubynote t="印光"/>何人，敢當此譽。閣下欲初機易於入道，
曲垂方便，<le>光</le>實欽仰不已。至於惠施大衍法財，極為感佩，但<rubynote t="印光"/>
身不
餘錢，近以刻板刷印等亦不妨為閣下作功德。今日接蔚如函云：「印光文
鈔，又於商務印書館重排印。此款必須帶來，待排妥，即用此款請<le>光</le>蕪
鈔結緣。又祈郵至普陀數十部，以廣閣下法施。又祈閣下交代商務書館
留板，省得二次有要者又復重排。又祈交代，勿用有光紙。仍照蔚如所
印紙印。蔚如於廿四日已進京去，祈閣下費心交代。又觀音靈感錄，第
五章第二十二頁前幅，梁恭辰一段，觀音告梵王咒心十種相貌名義，第
一大慈悲心是，乃至第十無上菩提心是。前年佛學指南中作如此句法。
<pb n="390"/>
以是字置於每句之上。<le>光</le>已詳告，今又作如此句法，知閣下事多，絕未
一一檢點故也。此雖小故，然令通家見之，則見誚。不通家見之，則相
效。<le>光</le>固直心直口，常欲以他山之礪石，為荊璧作資成之益也，故又白
云。又十二行阿伽羅，羅字，係陀字之訛，乃陀伽陀也。友人以天台山
萬年寺圖見贈，今轉贈，以作心游之資耳。

<h2>復丁福保居士書十六</h2>
適接手書，知閣下志期利人，而又慎重其事。恐或有不當，則於法
道有礙，可謂真心護法，真心益物。又以<le>光</le>貧於財，特寄郵票十雙，謝
謝。末世少真知識，每有無知俗僧，教人念佛，謂念佛一聲，陰間即有
一錢。而愚人見小，謂日念數萬佛，即有數萬錢，世間生意，辛苦艱險，
絕無如此大得利事，遂發心念佛，作積錢計，並不知念佛之所以然。由
其心心念念，以至誠心作積錢計，故隨心隨業現而為錢。張斌之事，的
確不是妄造，所可惜者，未遇明眼知識，示其念佛所以耳。倘知其所以，
以此懇切之心，發自利利人之願，則斌將高登九品，果證無生矣，尚何
積幾倉金錢，以待至冥用哉。至冥君謂凡八齋戒至心念佛一聲，亦注一
銀錢，足見世之以念佛作積錢用者多多矣。不知念佛功德，唯期死有錢
用，如以如意寶珠，博貿一衣一食，豈不可惜。雖然，以尚書而因懇求
織蒲鞋者，遂得還陽贖罪，其發大菩提心念者，其功德則非世間凡夫知
見所能測度。故省庵云：「暫持聖號，勝於佈施百年，一發大心，超過修
行歷劫，二語皆依經論所說而明，並非杜譔。凡錄此等事實，當於其後，
原其佛法正理。並闡明凡夫見小，只知念佛積錢，遂隨心所感，隨業所
現，實有金錢幾倉，貯於冥間耳。凡念佛者，當發普度眾生之大菩提心，
則現生諸緣順適，臨終正念往生，從玆出凡夫流，預聖賢會，承佛慈力，
及己願輪，回入娑婆，普現色身，度脫眾生，豈區區一尚書而蒙恩滅罪
哉。如此則令閱者斷除下劣知見，開發真實信心。若止錄本文，絕不評
論，愚人謂念佛乃積冥錢之一法，從玆一唱百和，只期做鬼有錢，便失
生西公據。智者見之，謂集錄之人，絕無正眼。評其所以，則兩得，否
則兩失。世間載籍，皆有與佛法互發明處，由其人未開正眼，故每致乖
戾。如紀文達，袁子纔，極欲令人深信因果，而自心未明，故每每自語
<pb n="391"/>
相違。或錯認消息，以魔境為佛境，況其他哉。

<h2>復丁福保居士書十七</h2>
適接手書，並大士集，不勝欣汴。大士碑文，經黃君註出，則大士
恩澤，遍沾群萌矣。隨即與玉仙書，說其所以，併將閣下之信，一併寄
去。注成刊板，固不必說，不刊，則彼何汲汲然欲祈閣下注也。但注成
之後，當將原稿由<le>光</le>處轉寄，待彼閱過，則刊木板，或排鉛板，方可定
奪矣。其萬君所問，當書之於後。大著大詞典，字過小，<le>光</le>目力不能看，
偶見一二則，似有可商酌處，亦書之於後。蒙佛接引一段下，所說不錯。
天親論，即無量壽經論，亦名往生論。大藏目錄，名為無量壽經優波提
捨。優波提舍，即論之梵語耳。隔陰之迷，陰謂色身，即五陰也。由此
菩薩，未斷三界內之見思惑盡。一經受生，猶有所迷，故云隔陰之迷。
許多大根器人，最初亦與凡夫同一迷悖。或遇逢緣，或一聞開示，立地
便悟，直同兩世人一樣。皆因宿世深植善根，未斷煩惑。一經轉世，便
成迷悖矣。以未死為現陰，死而未受生為中陰，受生則為後陰。此後陰
且約未死前說，若約受生後說，又名為現陰矣。隔陰之說，指此。撥置
西方彌陀，以為心外取法，此參禪不得意人之通病。唯執有心不知有淨
土，與淨土之教主也。意謂一切唯心，彌陀既在西方，即是心外取法。
不知一切唯心，娑婆乃唯心之穢所感，極樂乃唯心之淨所感。西方之阿
彌陀佛，即吾人自性天真之佛，吾人自性天真之佛，即西方極樂世界之
阿彌陀佛。不達唯心，妄生取捨，其過可勝道哉。心外無境，境外無心。
以心淨則佛土淨，心穢則佛土穢，境之善惡，由心之善惡所感。斷無有
善心淨心而感惡境穢境，惡心穢心而感善境淨境者。以是之故，故曰心
外無境，境外無心也。

<h2>復丁福保居士書十八</h2>
接手書，知佛學撮要重修排印，廣結法緣，不勝欣汴。所寄二十本，
未曾接到。初恐包裹另行，或有遲一二日者，故擬書到方奉復耳。至今
尚未到，恐郵局失落。然此善書，但有人看，即為得所，亦不必以<le>光</le>未
見為憾。然郵局所寄物多，倘皆如此，不幾誤人大事乎。當與郵局說明，
<pb n="392"/>
庶或留心耳。廿二史感應錄刻本，閣下已有六七種，其諸史之奇聞異事，
當無遺漏。閣下又肯並而排之，流通宇內，俾偏執斷見，及唯信史鑒，
不信餘書所說因果報應者，皆得利益，是為不思議功德。不但於佛法有
益，實為修齊治平之大法猷也。願成書後，特賜一部，以舒愚懷。亦當
不辭煩劇，遍向眾有緣前宣說也。

<h2>復丁福保居士書十九</h2>
適接所寄觀音靈感錄，佛學初階，不勝感佩。<le>光</le>於戊午年，即受陳
錫周纂修山誌之請。<le>光</le>擬將大藏觀音靈感事跡，一一搜集於志中，以作
發明山主本跡實義。奈目昏如故，無由措手。今見閣下所集，不禁為娑
婆無怙眾生，得蒙依怙之慶。當藏之經廚。倘萬一得遂，目力重明，重
新修志之願，當採用之，以答大士之鴻恩，以慰閣下之苦心，而令嚴令
慈之蓮品，當得轉陟上上矣。佛學初階，當相其有信心者送之，以廣閣
下法施。前所寄八大人覺經，當已收到。其所飭作初階題詞，文詞鄙俚，
不能發揮，所以不過塞責了事而已。

<h2>復丁福保居士書二十</h2>
<le>光</le>本是毀謗佛法之地獄種子，幸承宿善，中道覺悟出家，修持淨業，
以期脫此苦惱耳。豈料契西，必欲令我入阿鼻地獄，將我之地獄種子，
竟然做成了一個活菩薩。美則美矣，但是閻羅大王，決不許以凡濫聖。
必要請我這個假菩薩，到那鑊湯爐炭劍樹刀山等處顯顯神通，恐怕就將
這付頭面送掉了。不但西方不能生，恐怕在阿鼻地獄裡常住不出了。你
若憐憫我，快將此傳焚毀淨盡，令彼再不要做這號空套子事，則萬幸萬
幸。

<h2>復丁福保居士書廿一</h2>
接手書，及三藏法數，不勝欣慰。然<le>光</le>一向要書根印字，以後印書，
通須書根印字，以便檢查，而防遺失，此法乃保存書之良法也。高僧傳
尚待三年方刻板，五年始出書，其中錯訛甚多，以喻昧庵身有職業，代
為纂輯，寫排之際，皆未詳校。彼再三祈<le>光</le>校，而<le>光</le>直日不暇給
。今日
<pb n="393"/>
來信，言期緩三年，則不足懮。然其所閱書，多屬各省府縣誌及所列種
書固不甚多，其中遺佚當不在少。汝於群籍，頗稱博覽，凡有出格古德
傳中無者，當為抄出，按訂年時，以備刻時隨科前後附入。又此集無論。
<le>光</le>欲請許止淨居士作論。俾與前三集體栽一同。又梁唐宋三集，皆有遺
佚，如於古書中見有出格高僧傳中無者，亦抄出，附一補遺一編於後。
許止淨筆高萬英，文雄一代。現為<le>光</le>作觀音感應頌。正文已成，<le>光</le>
令加
注，明年三月當可告圓，則大士恩澤，普被寰宇矣。

<h2>復周羣錚居士書</h2>
了清和尚，以手書見示，深感居士為法真心，愛我至意，而不知其
為愛之之道，故不得不略陳梗概，以去疑情。佛門匯載，乃欲以振興法
道，開導愚迷，非理致淵深，筆墨超妙如海闊天空，金聲玉振，令人一
見即能猛省，如暮夜聞鍾，頓醒幻夢者，何堪湊入。<rubynote t="印光"/>一介庸僧，百
無一能，兼以久嬰目疾，不能遍閱經論，又以素無聞性，徹過徹忘，方
寸之中，了無所有，何能預此嘉會乎哉。數十年來，無事不親翰墨，蔚
如搜其蕪稿，為之刻板，已屬過分，況今又作以貽時事新報館乎。語云，
無米不能炊飯，<le>光</le>非不要體面，但以無米之故，不能以土石？<little>（禾會）</little>

假充佳餚，以貽人誚讓。至於俗家族第，出家年歲，及所住之處，所作
之事，乃大通家有功法道，後人錄之以作標榜，發人景仰企慕之心，不
得不爾。若<le>光</le>之庸劣，食息之外，了無所知，了無所能，何堪用此一套。
用此一套，乃成刻人糞為旃檀，美則美矣，只是臭而不香。亦如以土木
作金碧，華則華矣，但唯色而無光。<le>光</le>未出家，即以虛張聲勢為愧，況
今欲從諸上善人，優游於安養世界，豈肯無而為有，以欺世自欺乎哉。
一句南無阿彌陀佛，只要念得熟，成佛尚有餘裕，不學密法，又有何憾。
一日念佛三十萬，則是意根舌根俱利。然不可徒羡其所念多，當致力於
都攝六根，淨念相繼而已。又今之泛泛然修行者，多多皆是不修實行，
止圖虛名。<le>光</le>曾見許多日課十萬彌陀者，皆屬虛張聲勢，以自誑誑人耳。
此種習氣，染之則徒勞無功，小則無而為有，大則以凡濫聖，非徒無功，
其罪有不可盡言者。現今僧人雖多，能弘法者甚少，由請法師不易，故
致如是。然聽經如為修持淨業，發明自力他力之所以然，則其利大矣。
<pb n="394"/>
若止求通達教義，不以淨土為事，則斷惑證真，恐無此力，帶業往生，
又以不生信願，雖有佛力，莫由依仗，則成有因無果之業識茫茫人耳。
須知一代所說，皆屬自力法門，乃通途教理。淨土乃特別法門，全仗佛
力。若能現生斷惑證真，不仗佛力，亦不為過。不能現在斷惑證真，而
又不仗佛力，則非愚即狂也。今之大通家，類皆如是，哀哉。學道人事
事從實，信札後何得空用百拜字，將以此虛套子為恭敬乎。以後不宜如
此，但云頂禮而已。林心蓮信，問及李卓吾，此人蓋亦似是而非者。觀
其出家而不受戒，便自說法，及地方人謂為狂悖邪說，則又加冠為儒。
以卓吾之學識，何不能推陳儒釋心法，而便率爾還俗，則其行為，無有
定章，任己意見而為，尚得謂之為明理盡性之君子乎。居士傳特為立專
傳，實為過舉。恐林尚不以<le>光</le>言為是，故補書於汝書中。汝久欲出家，
不知若何懇切。今見汝在太平寺，蓋亦悠悠泛泛之倫。其欲出家，乃圖
清閑自在耳。若果欲修持，斷不至如此寬泛。楞嚴有何不可研究，但須
以淨土為主，則一切經皆發明淨土利益經也。楞嚴開首徵心如是難，則
知末世眾生，猶欲以研究了事者，其為自誤誤人大矣。而況二十五圓通，
列勢至於觀音之前，其主持淨土也大矣。至於發明五陰魔境處，破色受
二陰之人，尚有著魔之事，足見自力了生死之難，佛力了生死之易，能
如是研究，則其利大矣。凡研究時，必須息心靜慮，凝神詳閱，則如入
大寶洲，必有所得。倘如趕路之只圖快，恨不得一下看完，則不但經義
莫得，久之或反受病，以致傷氣吐血等也。善得益者，無往而非益，甘
受損者，無往而非損。楞嚴一經，實為弘淨土之妙經。然未知淨土法門
者，每每因楞嚴而反藐視淨土法門。所謂仁者見仁，智者見智，由己未
具正眼，故以己意會經意之所致也。楞嚴貫攝頗明瞭，然釋文最易明瞭
者莫如指掌。但指掌大關節，多有與文句不合處，是在各人之善會耳。
初須將淨宗研究到無動惑處，方可泛閱各經論。倘淨宗未能了明，一經
泛閱經論，難免隨經教知識語言轉，反將淨土置之度外。今人稍於經教
有得，即注重於研究。稍於宗意有所發明，便注重於參究。其源總因不
知自己是業力凡夫，不能自證解脫耳。極深妙者，即極平常者。譬如一
句佛號，本極平常。念至及極，則百千法門，無量妙義，均可悉得。又
如樹木，本極平常。而生根出芽，成乾成枝，出葉開華結果，實有不可
<pb n="395"/>
思議之妙。故知看做平常者，方能實有諸己也。若唯知其深妙，則多分
難以措之躬行，只成深妙之說語矣。令友患病，只宜勸其回家將養，萬
萬不可令來普陀。以彼系大派頭，食用須精，屋宇須華，供役須伶俐。
一不如意，便生煩惱，法雨一件亦不能合彼之意。況彼自大自高，絕無
信心。雖汝兄開名代祈歸依，<le>光</le>至上海絕未一次禮拜過。<little>（<le>光</le>
非責彼不
敬、由是知彼自大、兼乏信心耳、）</little>何得令至山養病。若不將此種種說
明，彼或受汝兄弟二人勸，冒然不思自己是甚麼身分性情，法雨是甚麼
區處，或可即來，便成障礙，仍然不久即去，反成無益有損矣。千萬不
令來山，以致彼此不安。弘一師只好作自了漢，萬不能任事。以心行細
微，任事必受傷，受傷則中輟耳，若自己用功，則自適其適矣。買物放
生，若依究竟自愍愍他而論，固當埋之不可仍倒於水中，以死物浮水，
究非善策。若謂已死，與家人食，並施與貧人，亦無不可。當令食者多
多為彼念佛，以此是放生物，否則食之有罪過。若能為彼念佛，則彼此
各有利益。以此相勸，亦能誘彼食者少種善根。即非放生物，本屬自已
辦來食料，為其念佛，亦於彼此各有利益。汝崖板如此，謂已說歸依念
佛者，便吃不得，則是令食肉者概勿念佛也。彼等吃肉之人，只知肉為
美味，不知後來自己也做了美味教人殺的吃時心裡難受。他既是這樣不
洞事，任他後來教人殺的吃便了，何必要費盡心思勸他，他要討到教人
吃，你教他不要討此苦頭，他心裡反不安樂。盡他去，讓他替人做菜吃，
到了那個時候，心肝疼爛也無益。那時他自曉得今日之錯，及我與汝之
話，不是弄聳他，已遲了也。藥是治病之物，有業則藥便不奈何。況要
死，藥豈能回生乎。即無業能志心念佛，病自不生。有病，藥亦可用。
若專靠藥，則富貴人醫生家，便皆無病長壽矣。彼食肉者，貪心所使，
欲令勿食，當從因果報應及被殺之生苦痛怨結上說，則易於動人。若但
辨明是淨非淨，乃其末事。而且彼既要吃，那論涉及非淨之事。前有一
大居士，弘法數十年，尚日日食肉，<little>（此人之名、<le>光</le>不說、汝可想而知
之、）</little>況泛泛然者乎。汝若真欲利人，宜流通古人極慘淒之成訓。若汝
所作之一人放生，十家獲益，及此非三淨說，乃講家支離瑣碎之義。有
信心者，尚生善心。無信心者，或更誹謗。十種利益收到，送盡。詳細
思之，頗有令門外漢起異議處，祈送完勿再印為是。不謂汝所說不是，
<pb n="396"/>
只為未能得其要領。要領何在，在於結怨聯仇，生生世世互相殺戮。汝
但至心念佛，為彼屠者及所屠之物作超脫計，則有大利益。若區區然以
一文登於各佛報，究有幾多人看。汝妻與妹定要用肉待客，此二人一死，
定規要變豬羊雞鴨魚蝦。若不變此種被人殺而食之東西，則天地亦當易
位，日月亦當東行。何以故。以如是因感如是果故。祈以<le>光</le>此語令彼看，
或尚有可救。否則當常常作人待客之最好食料，不知他心滿意足，或痛
苦望救而萬無可救之機緣耳。世之素食者多強健，肉食者多疾病。以肉
食濁惡，易生欲心。素食清淨，欲心輕微。愚人不明理，以肉食養人，
系欲自他來生後世皆變畜生耳。可不哀哉。汝今之欲求即生西方，此念
頭也好，然亦只任己之因緣。若特起一種之決烈心，必期於即去，則便
成著魔之根，後來之禍，何堪設想。中庸云：「君子素其位而行，素患難
行乎患難。此行乎患難，汝今當仿而行之，為素疾病煩惱而行乎疾病煩
惱。視已為常病之人，則無躁急求愈之心，而一心念佛，方能速愈。見
所瞋所愛之眷屬，即作此人乃我做工夫之試金石，偏要宜生瞋者不生瞋，
宜生愛者不生愛，即所謂轉煩惱為菩提，轉病苦為安樂也。一心念佛，
求速往生，如其一時不能即生，切勿起一念躁急之心，則病苦自能消滅，
眷屬自能調善，願深思之。病未大還原，斷斷不可近女色。現在除提倡
因果報應及家庭教育，不可挽救。家庭教育，尤須注重因果報應。劉池
諸君，可謂知病知藥。然未提及家庭教育，尚未能圓滿具足，祈與諸君
詳言之。如來說法，悉順人情，不強人以所難。如受優婆塞戒者，或一，
或二，或三，或四，或具受之，悉隨人意。即如淫戒，出家則須全斷，
在家則唯制邪淫。以男女居室，大倫所關，故不為制。然既受佛戒，必
須節欲。若不為宗祀，唯圖快樂，雖不犯戒，亦有大過，不過比邪淫為
輕減耳。菩薩處俗既有妻室，雖無欲念，亦當俯順人情，時行夫婦之事。
以凡夫不能無情，若欲絕不與相親，則或出怨恨，致起毀謗佛法之釁。
不但不能增長善根，或致造謗業，墮落惡道。以故先以欲鉤牽，後令入
佛智，乃曲順人情，巧設方便之大慈悲也。但當節欲，不必絕欲，一季
一親，庶不致妻有怨望之苦，於汝修持亦無礙，且可以誘令修持淨業。
當云：「若不修行淨業，即永與絕交，彼自會勉而行之。至於生子與否，
固不須論。以汝兄弟子甚多，豈必自己有子，方為不絕先祖之嗣哉。良
<pb n="397"/>
以夫婦相處，殆有夙緣。不能使其種善根，忍令致彼墮惡道乎。詩云，
妻子好合，如鼓琴瑟。兄弟既翕，和樂且湛。宜爾室家，樂爾妻孥。孔
子曰，父母其順矣乎。汝一意修行，斷絕欲事，彼或長時怨望，或致抑
郁而死。汝果上品上生，固無大礙。否則於親有拂意之咎，於妻成怨對
之人，亦屬大累。校稍開欲事之累，深之多多矣。<le>光</le>為僧人，斷不勸人
造業。人既以身從汝，當盡夫婦之道。此實修行要義，倫常至情。祈發
菩提之心，攝彼不知欲為苦本者，同生無欲之極樂世界，庶可不負夙生
有緣，今為夫婦矣。又妻若生子，則為大累，無子則安樂之極。而侄子
一群，何一非子。刻實而論，汝之福，校汝兄汝弟為殊勝多矣。但世人
多看不到此，遂畢生為兒女作奴僕。試一思之，實為大幸。此語雖違情，
實至理至情。令友七祖兄弟，乃一父所生。五祖兒孫，皆一曾祖遺胤。
二間邊屋之交涉三百餘元之出納，便欲經官理論，當必花錢。而諍訟一
事，唯逞口辯，彼無理更欲反為有理。使彼起惡心，發惡言，俾旁人世
人，謂彼家祖德已衰，故此等子孫同室操戈，鬩牆見詠，其辱及先祖罪
孰甚焉。家庭之間，屑小事體，當上顧祖恩，破格從寬，不得如同世人
一樣論。即屬世人，尚有舉行義務，唯欲人各得所，雖千金不顧惜者，
況同一曾祖遺胤乎。且七房各有產業，其家中用度，固不靠此以為過活，
何得彼此傚尤，各不相下。為爭此數十元之故，經官理訟，未必七房一
元不花。縱一元不花，無如祖德已喪，其辱甚於破家敗產。彼一房自己，
尚自給足。以祖業公產，欲為獨得，致六房群起不平之心，已是棄祖先
於度外，唯欲為子孫謀富耳。夫背祖德，犯眾惡，莫道三百餘元，即三
百萬元，亦非子孫之福，乃為子孫招禍以企滅者也。讀書明理，何暗昧
如此。試觀古今凡屬濟人利物，尊祖敦族者，其子孫莫不居高位，享厚
福，世德相承，綿綿不絕。其唯知利己，不顧祖宗國民者，莫不三世而
滅絕相續也。何以故。其根本心地已壞，如以毒水灌溉花木稻菽，不唯
無益，而又害之。彼既如是，其他六房，何可傚尤。而必欲所行相埒，
絕不肯高佔地步，而決定要同彼同廁足於卑污濁穢之中乎。當思先祖若
不留此屋，將不復為人乎。又先祖幸有厚遺，若一貧如洗，其將共誰爭
乎。以此思之，讓彼堂兄弟數十元，有何不可。範文正義田為周族人，
況同堂乎。范氏從宋初至清末，科甲不絕。乃由文正公厚德，及子孫能
<pb n="398"/>
世守以修祖德之所致也。令友同房兄弟等，皆是書香子弟。縱佛法甚深
道理未聞，此等事想亦曾聞。何不見賢思齊，以培祖德為事乎。祈將<le>光</le>
此書遍示令友各房，或可各念祖德，歸於舊章。否則勸令友將己之資，
為公用之，以期息事。渠無子女，亦當作為子女用之，則有光祖德，有
光法道矣。過此以往，非<le>光</le>所知也。

<h2>復李覲丹居士書一</h2>
接手書，不勝感愧。<le>光</le>粥飯僧耳，除著衣吃飯外，別無所能。幸尚
肯學愚夫愚婦之派，不致徒嘆奈何而已。閣下欲受皈戒，何不擇道德學
問高超者，而擇一粥飯僧。然則閣下亦將欲逐愚夫愚婦之隊，而不願附
於高超奇特之班耶。雖然，當茲時世，尚是愚夫愚婦之所行為有實際。
倘高超奇特者，肯將高超奇特放下，其結局必有大高超奇特者在。若不
肯放下，則其結局，亦只得高超奇特之虛名，決無高超奇特之實際可得
也。念佛一法，理極高深，事甚平常。欲求心佛相應，第一是志誠懇切，
第二是聽，反聞念佛聲，誠聽兼到，昏散自除。

<h2>復李覲丹居士書二</h2>
接手書，知居士自任，及募任大士頌以二千部為準，不勝欣慰。居
士慨人心之不古，善書之散出者絕少效力。然吾國之人近五萬萬。安士
全書，<le>光</le>先刻付木板，次令中華排印，募止四萬。中華帶印與另印共一
萬二千部。若論效力，亦有一二。特人未詳察，多不知耳。關絅之之相
信佛法，乃因安士全書木刻本起。志圓為之講說，從之生正信心。使滬
無絅之，滬地之景象，恐遠不及此。吾人但發一與人為善之心，其人之
能奉行與否則任之。<rubynote t="印光"/>之於淨土法門生信，由於龍舒淨土文下卷，足
知書之益人也，深且遠矣。觀世音為法界眾生恃怙，倘人各知之，由冀
消災免禍，以迄了生脫死者，當大有其人。惜世之未有搜輯，致不習學
佛法者，皆不得知。此<le>光</le>之所以請許止淨居士之著此<little>（大士頌）</little>
書也。

<h2>復李覲丹居士書三</h2>
日前明道師來，言汝之宋藏，送於顯寧，功德無量。彼自不量力，
<pb n="399"/>
杭州破寺接到四座，皆由滬上各居士佽助及彼師維持。後山上三聖堂被
回祿，燒其一半，其師無力兼顧。現欠工匠及各貨賬三千多元，無法可
設。<le>光</le>處之餘資，多歸靈巖壽量兩寺，亦不能為彼設法。彼惟求前已出
過功德者，各借三百元，然恐未能一一全付。居士若肯救彼燃眉之急，
則明年尚可進行。否則便成半途而廢，豈非功敗於垂成乎。

<h2>復李覲丹居士書四</h2>
宗門中語，只好置之不論。若欲知其所以然之意，必須要有點悟處。
否則縱看其書，亦如與外國人說話，完全莫名其妙。況年已及耆，而時
世如此，何可以最可寶貴之時光，究此無頭腦語句。每有在宗門數十年，
猶不知其話為何意。縱用意猜度，也是在夢中說夢。祈取消此念，一心
念佛，念到心佛兩忘時，一見此語，不禁好笑。即不能如是，但得往生，
尚可親證其理，況解其語乎。若不以<le>光</le>言為是，終日看宗門語錄，則宗
亦未能通，淨也不注重，生死到來，便只好隨業受生去。

<h2>復李覲丹居士書五</h2>
昨接手書，知聖定已生西方。臨終正念，歿後頂暖，面色愈好，酷
暑不臭。即此數端，決可定其往生。至於生品，總在中品。以中品皆戒
善世善所生，亦不必要好聽，定其上生。即下品下生，業已超過三界諸
天之上，況中品之下生乎。四十九日佛聲不斷，不但於亡人有益，於現
在眷屬大有利益。靈巖例不念經，拜懺，放焰口，做繫念，做水陸，傳
法，收徒，講經，傳戒，做會。日常功課，與普通打七同，唯有信心，
不務繁華者，求打佛七則允許。若廣招親友，及少年女眷，七先即來，
七後方去者，亦不允許。十七年張鳴岐<little>（系皈依者）</little>打七七未去一人，
十八年亦<little>（系皈依者）</little>打二十一七，亦未去一人。十九年有二十多七，
不過五六家去人，然亦只住一二天二三天耳。二十年以人多屋小，大起
修造，其七更多。今將碑記寄汝一張，閱之即知。汝若欲利濟聖定，在
生常素，喪期想不至於用葷酒。至於葬及後來之祭祀，當戒令郎勿效俗
例。<le>光</le>於朝暮課誦迴向時，稱彼法名，迴向三七，以盡師生之誼

<pb n="400"/>
<h2>復李覲丹居士書六</h2>
所言作事亦不忘念佛，此繫念心純熟之相。何可名昏沈，歸於無記。
然亦非無念而念，但系無念而念之氣分。若即認此為無念而念，則有類
於鑽木見煙，而謂得火，即便息鑽，火便無由可得矣。汝之功夫頗好。
到此境界，亦不容易。然須專精用功，且莫學今之好高務勝，見異思遷
者。則將來之益，自可有不思議處。然此是行門中事，信願門中，尤宜
致力，庶可決定深得念佛之實益。若效他宗，專以工夫為事，棄信願而
不講，則便成仗自力之法門，其失大矣。三輪體空，即不居其功，不以
為德之意。如汝所說，便成混然無知，何名體空。所言體空者，了了分
明，以分別其當施不當施。但不自以為有功德於人，亦不以為人受我恩
惠而已。金剛經所謂不著色聲香味觸法而行佈施者，此之謂也。若好人
壞人不分別，儘量施於壞人，令彼得之造業，則成罪過，不名功德矣。

<h2>復李覲丹居士書七</h2>
佛法廣大，無量無邊。吾人以博地凡夫之資，欲於現生了百千萬劫
難了之事，當籌度己力之大小以修。且莫妄充通家，此法尚未真得，又
去鑽研他宗。致於此最易得益之事，反弁髦視之。以致仍舊百千萬劫不
能了耳。佛法猶如太虛，了無東西南北四維上下。所言東西南北四維上
下者，約自己所立之地位言也。既自己不能與太虛相契相合，須必按自
己所立之地位以論。不妨於無東西南北四維上下中約自己而定以東西南
北四維上下。而禪宗，相宗，密宗，無一宗不好。然以年已半百之人，
得仗佛力，能以具縛凡夫即了生死之法，而復致力於其仗自力之法門，
雖能助淨業而圓通見解，誠恐心力不及，則以彼為正，以此為稍帶，必
至難以得力。<le>光</le>並非拒人研究他宗，有不諒者，加以嚴厲之譏，謂禁拒
人研究他宗。則<le>光</le>於冥冥中得福，而大眾以<le>光</le>為佛怨矣，祈自裁
度而定
之。又南京慈幼院成立後，汝出三百元，其年尚未開辦，次年開辦，故
未再收。聞前年仍出三百元，去年去信云系特別捐，故今年亦不敢去信。
前餘峙蓮說及，擬求汝任一長年捐。或數十元，或一百元，隨意。法雲
寺自去年以來，學生蒸蒸日上。有王建屏者，一商人耳，家道不過三幾
萬金。而聞法雲之慈幼院，特往瞻察喜極。為各學生，縫衣，縫被。所
<pb n="401"/>
有程度可以出而謀生者，彼包薦出於各行店。彼之門生，開行店者有二
三十人，兼及朋友，故彼膺此重任。從去年至今夏，已為薦出四十八人，
尚有要者。以程度太淺，不肯令去。故學生加額至一百六十名，所有舊
屋不敷用，又修十餘間作工場。而王建屏又令彼店中作紐扣師來院教之，
不要學俸。學生學好即按貨開工錢。此一宗，不須本錢，頗為有益。又
法雲寺所作器物，人皆爭買，以堅實得受用故。近幾年來，雖有加入任
捐者。而先所任損之人，或有移之遠方者，或有去世者。而院中經費，
比前校大，頗覺吃力。

<h2>復李覲丹居士書八</h2>
法門秋晚，訛謬甚多。但能生正信心，持諸淨戒，則根本已得。其
餘枝末，悉皆從寬。若一味依古，則今人既不深悉佛制，今時所行，一
一皆不可依，便成拒人入佛法之言論矣。若一一皆依佛制，今之僧人，
皆屬白衣道人，未必皆能合法合律，況在家二眾乎。又佛制亦有隨方俗
所立之例，即如今日之僧衣，亦非佛國僧衣之制。然行之既久，固當為
法。又佛制僧皆露頂，跣足。露頂夏則悉依，冬則能依者，便無有幾。
跣足，則更難見其人矣。是以不宜固執枝末以論，當從本源而修，則有
利益。若一一要悉准佛昔日原制。則今日之經，皆不應受持。必取貝葉
梵文者以受持，則方為不背佛法矣。

<h2>復李覲丹居士書九</h2>
宋藏，靈巖系<le>光</le>為請。佛日系天津一弟子為靈巖請，已有，故歸於
佛日。福建一弟子，托<le>光</le>為其鄉一寺請一藏。及請後，已交款，<little>（預約
先交清、）</little>彼查一友已為請之。故<le>光</le>為請之一藏，歸於龍居。<little>
（在佛日之
前）</little><le>光</le>已自出資請兩部，法雲寺李耆卿請。安徽江灣佛光社亦有人為請。
汝之經，若肯送之遠方，當待月餘，<le>光</le>為打聽一二處。若有，則不送，
無則送之。昨靈巖當家師說，現住五十多人。念佛之人有四十位，餘各
有職業。<little>（事務）</little>佛七或請四十人，或只請三十四人均可。又明道師又
接一顯寧寺，風景甚好。<little>（去佛日七八里）</little>真達和尚，擬在此養老，或
可送經於此，則省事。若送此，候明道師回，令將已來之經請太平寺去。
<pb n="402"/>
以後再出版，令印經會將汝之經，送太平寺。佛日龍居二處之經均送太
平寺。龍居乃古道場，住僧不堪，將賣與學堂。地方有二三信士不忍，
強江西一僧接之。彼於佛法，未甚明白，因請前在報國寺住之瞭然師同
住，以故<le>光</le>以為閩師所請之經送之。瞭然師先注重於禪，近十年來，專
以淨土為提倡。

<h2>復李宗本居士書</h2>
汝學佛法，何得學世間商人誇張虛浮。汝雲寄一盒糕即已，何得說
得如此好聽，如此貴重，又令<le>光</le>寫信再要再寄，汝直以<le>光</le>作小孩
子看，
汝太不知世務了。以後切戒此種虛浮誇張之劣習，念佛當可得實益。否
則縱有修持，皆被虛浮誇張喪盡。到頭不濟事，尚不知自取之禍，反謂
佛不慈悲，佛法不靈。而不知是自己自炫之所招感也，哀哉。<le>光</le>老矣，
目力不給，拒絕一切信札。今見汝信，不禁心痛。汝見我信，能改前非，
則後來定可往生。否則一派虛假，何能得其實益，依否由汝，且盡我心
而已。所言貓瘟，不知為何病，亦不知何藥可治。當令其家至誠念南無
觀世音菩薩，戒殺吃素，當可獲效。此後不許再來信，亦不許介紹人皈
依。若來信決定不復，以目力精神均不給故也。一函遍復中所說，無論
何等人均宜依之而行，並傳子子孫孫。若能依行，家道自可興盛，子孫
自可賢善。若以為老僧迂腐之談，則其家聲欲振者，如敲冰而取火，決
無可得之希望矣。

<h2>與妙真和尚書</h2>
昨下午王幼農居士來言，前日往李柏農家，言靈巖將欲建念佛堂。
柏農云：「正值歲煞，不宜建造。<le>光</le>因時局之故，言法雲大殿，幸未動工，
且待時局平靖。幼農言，靈巖不宜建。即宜建，如此時局，亦宜從緩。
今木料已來，宜堆於念佛堂後之屋基上下。須用石墊二尺高，庶不至潮
濕霉爛。須二面太陽都曬得到，木頭面上，不可蓋草，蓋草則永遮日光，
買幾領大草蘆蓆蓋之。柏農與滌民所說，雖各有理。但以時局關係，故
宜仍依幼農之言。待來年秋後動工，校為妥善，祈慧察是幸。

<pb n="403"/>
<h2>復崔益榮居士書一</h2>
接手書，知汝慕道之心，頗為真切，意欲皈依。然<le>光</le>乃粥飯庸僧，
實不足為人作師。但能專志修持，依<le>光</le>所說而行，固無有不滿汝所願者。
譬如無足之人，坐於三叉路口。有歸家者問之，則直示其所行之路。斷
不可以彼不能行，而不依其說以自誤歸途也。今為汝取法名曰宗淨。宗
者，主也。？則現所修之淨土法門，將來往生之極樂淨土也。淨土法門，
為佛法中至極簡便至極深遠廣大之法。若依餘法修持，誰能現生即了生
死超凡入聖。若依淨土法門，但具真信切願，無一不往生者，此固宜專
主於淨土法門之大義也。又凡欲學佛，須令心地清淨。凡一切不善心皆
為垢染，必須打掃乾淨。凡一切善心，必須擴充推廣。所謂諸惡莫作，
眾善奉行，戒殺護生，吃素念佛。自行如是，化他亦然。世人尚宜普化，
況父母妻子等，豈可令彼不沾佛恩，仍舊輪迴，以失為子為父為夫之道
乎哉。今之世道，亂已至極。其源皆由兒女小時，未受父母因果報應，
及利人即是利己，害人即是害己之善教。當與令妻詳說利害，令兒女必
須認真教訓，勿任性慣，令其習以成性，致為家國天下之害也。

<h2>復崔益榮居士書二</h2>
前接汝募鑄鍾之信，以冗忙不能即復。旋致書梅蓀，彼極贊成。又
以鑄之銅鐘之量，去信相商。以妙蓮往赤山，遲二十餘日。梅蓀來書言，
初以妙師未在，今令商酌妥貼。所用之銅，並鍾之量，方可致書，祈師
作疏。昨接汝書，知汝於此事尚未瞭然。必須說其若干斤，併用甚？銅。
該銅每斤需若干錢，方可令人取信。凡鑄鍾宜用響銅，則音聲自好。響
銅甚貴，如不全用，也須用一半，大約連工帶料每斤總在一元以上。汝
若以為難，即便取消。如縱二三千元亦須要鑄，則待南京信來便可作疏
寄汝矣。汝侄之不知努力做人，乃從小失教所致。小時失教，大了便難
成器。汝際遇如是，但當仰念汝父母，汝兄之故，勿生煩惱，認真念佛，
求佛加被於彼，俾開知識，自可做好人矣。若自己生煩惱，則於彼無益，
於汝之身，並教養姪之德，皆有損矣。汝果志誠念佛兼念觀音，一心懇
求加被於彼，誠之所至，金石為開，彼當漸漸轉變為好人，不至長作浪
子及廢人耳。宜勿分別，作己子不才想，但求佛菩薩憐憫加被，此是唯
<pb n="404"/>
一不二之轉變妙法。沙居士所作之二篇文，當寄之上海淨業社，登月刊
中。<le>光</le>之勸戒殺吃素文，所該者廣。聶雲臺曾照樣排單張送人，<le>光</le>
令附
於龍舒淨土文後。龍舒文彼印三千留板。但此次甚貴，合三角多一部，
以後印時當省一半。觀音頌有七萬多部，文鈔亦另排。此文，文雖不好，
頗將一切不宜殺生之理由說明矣。拜經愈疾，乃業消災滅之祥。申江之
行，以時局不靖，擬待九、十月或來年耳。大士頌尚未付排，欲往申江，
正為此事。倘時局有變，則恐有誤，故不敢付排，即付排，至少亦須上
十月方可出書。若出，自當寄汝及沙，范李諸君，不須再說。關帝皈依
智者大師，<little>（在隋文帝時）</little>開玉泉山，此事出佛祖統紀。佛教以關帝為
護伽藍神，亦本此。待有暇，當為文以表彰之。吃素不難，難於不肯捨
貪口腹之心。若不貪口腹，有何吃素之不便乎。雖吃華素，不吃素日，
亦須少吃。以一切物類，皆是貪生怕死，皆知疼痛苦楚。但以口不能言，
故為人作食料。倘其能言，其臨殺之悲哀怨恨，尚忍聞之乎。思及此，
則肉自不便下咽矣。拜經念佛，當以恭敬至誠為本。恭敬大，則功德利
益大。恭敬小，則功德利益小。若不恭敬，但做道場，則是自欺。欲欺
人尚不能，況欺佛菩薩乎。祈真實恭敬行去，其利益莫大焉。

<h2>復崔益榮居士書三</h2>
鑄鍾事，已輿梅蓀言。令酌其大小量度，未見來書。昨到佛頂山鍾
樓，見其鍾亦不甚大，言有四千多斤，然則法雲之鍾，亦當須三千斤，
況響銅每斤約一元多。汝發心募，亦不一定。多也好，少也好。多則用
鑄磬，報鍾，火板。少則南京地方再為湊集，固不必執定完全不多不少
也。彼既不來信，當大約說三千斤。待後鑄再定准斤兩，序當為作之。
<le>光</le>於八月初一下山往申，住陳家？太平寺，大約須二三十日方可回，設
法印大士頌。中華工人罷工，若不設法，不知延於何時。放豬事，前得
梅蓀書，已知。當寄於淨業社載之月刊，俾大家同生兢惕。李仲和既欲
皈依，不妨為彼取一法名。彼名壽平，夫真實之壽，唯是自性。此性非
智莫顯，有此智則知一切眾生，一念心性，與三世諸佛，六道眾生，悉
皆平等。此平等之智，實為最上最妙。今為彼取名智上，以此最上之智，
自行化他，修持淨業，俾一切眾生，同生西方，同證此平等無二之本壽，
<pb n="405"/>
是為最要之事。能如是，則不愧為如來弟子矣。祈為彼言之。

<h2>復崔益榮居士書四</h2>
接手書，知全家念佛，不勝欣慰。念佛時突起妄想，但不隨彼妄念
轉，久之自可不起矣。不妄語，亦須漸漸練習，久之自無。所言照片，
<le>光</le>一向不喜照相，以徒耗資財，了無所益。若必欲要者，當到上海照以
寄來。此間香會過，無照相者。今寄文鈔一包，祈送李勉與其子，但肯
依之而修，自可超凡入聖，了生脫死。若以文字觀，則殊堪刺目，不得
實益矣。

<h2>復崔益榮居士書五</h2>
佛七小引，此刻無暇，待六月遲早當寄來。其期宜於冬初，以此
時收穫已畢，人各閑適，則念佛者多。然但以念佛為事，不得張羅鋪排，
及糊紙紮等。至於來山進香，且宜作罷。以汝家不甚豐，且膺人家職務，
往返旬餘，用洋數十元，尚不能隨意作功德，令凡所交涉者，皆生歡喜。
觀世音菩薩無處不在，豈必唯在普陀乎。未曾去過，則一瞻道場。去過
而家寒，事多，則不必也。汝子與汝，殆有宿緣，宜善教之。切勿任性
驕慣，致成敗類。世之不肖子弟，皆其父兄不善教養之所致也。

<h2>復崔益榮居士書六</h2>
接手書，知健庵居士歸西，不禁為居士幸為如皋人嘆也。<little>（已失響
導）</little>觀其平生信心，臨終正念，雖未聞見佛，而能隨家人默念，亦可往
生。以佛昔有誓，若有眾生，至心信樂，欲生我國，乃至十念，若不生
者，不取正覺。又十方眾生，發菩提心，修諸功德，至心發願，欲生我
國，臨命終時，假令不與大眾圍繞，現其人前者，不取正覺。健庵居士
平素修持，臨終正念，足可往生，況又有異香頂溫之證乎。此系仗佛力
往生，往生即了生脫死矣，則可決定，斷其了無含糊。若修餘法門，勿
道如此景象，不能了生脫死，即有大智慧，有大神通，要去就去，要來
就來者，不能了生死者，尚有一半多，是以必須要專志修持淨土法門也。
所寄事實擬另述一篇，附於新排文鈔之後。當與其子說，宜及早將訃啟
<pb n="406"/>
寄來。有可采者，略為采之。又彼以未見<le>光</le>為憾，今則將其事跡附文鈔
中，亦可釋此遺憾。又<le>光</le>於朝暮課誦迴向時，稱彼名為之迴向三七，以
盡法門神交之誼。新排文鈔，三四月即可出書，令其子任印若干部，以
施送於有信心通文理者。一可釋其父之遺憾，二可以傅其父之事跡。校
彼特印單張送人，看過則置之者超勝萬倍也。若肯發心，速為通知，以
便書名於後。此次比前多一百三十頁，共四百三十頁，以現候壽康寶鑒
排完，<little>（即同付印）</little>便止不附，故尚不能定准頁數。此次當印一萬部，
以後則令書局自印而自賣耳。若向書局請，比此則貴，大約一部須八角
上下。觀音頌二百十頁，尚須三角四分，此系前年八月所定之價。近來
戰事，紙貴許多矣。又健庵居士，深通儒禮，前年陳正有，寄來所作論
喪中飲酒食肉之弊甚痛快，知居士素以儒道自任。況近又深信佛法，專
志修持，其子當仰承其父之志與道，概不徇俗以用酒肉，滿其父之志願。
若徇俗而行，不但與佛法不相應，且與其父相違抗。祈與其子說，否則
或恐被無知者搖惑，則反為不美也。

<h2>復崔益榮居士書七</h2>
所祈作之文，已作好，名普勸戒殺吃素挽回劫運說。備說祭天地，
孔子，關帝，祖宗，養父母，會客，自奉等，俱不宜殺生食肉。帶說娶
妻，生子，祝壽，亦不宜殺生食肉。正文二千六百多字，附於觀音頌卷
一之末，<little>（以此卷有大士示現於物類之關係、）</little>恰有三頁，已寄中華書局
令排，排好即出樣張，當寄來與汝一看。觀音頌印二萬部，每頁三十元，
此錢不須汝貼。汝願印五十部，係十七元，<little>（每部三角四分、以加十餘
頁、加一分尚欠、且加一分耳、）</little>汝欲貼印此之印費者，當任印觀音頌
二百或三百部即已。此文欲廣佈，單印也無益，宜附於大士頌後。若大
士頌印十萬，此文亦有十萬。汝若肯出錢，若一頁兩萬部，三十元，二
頁則六十元。汝若無力，亦不要汝出錢，我自會開消。又附於文鈔中，
則文鈔印多少，此文有多少。當於正月初作，勿念。

<h2>復崔益榮居士書八</h2>
本月初三，接李仲和及汝之書，以冗忙無暇，故未復。昨始將沙居
<pb n="407"/>
士往生記作好，今寄一分，祈持與沙君毅，並項子清看。汝及仲和子清
並其子之訃文哀啟皆不書名，而且絕不提及生平事跡。今依項君及汝與
仲和所說推情度理，略表衷曲。雖汝等未說，<le>光</le>絕未與居士一會，而心
之意見，有可知者。所敘之事理，絕非憑空虛構者。若有錯謬，祈速示
知，以便改正。否則即以此排印於文鈔中，以祈廣佈懿范。令後之拘墟
者，因之捨謬知見而得正知見，趙尊仁亦為一記。璞君欲作傳則可，欲
修塔則不可。在家居士只宜作墓，況當此人多妄為，不守本分之時，若
為倡之，是破壞法門儀范，祈與璞君說之。文鈔近以戰事，毛太紙上海
買不到，毛邊紙前中華書局估一價須一元多。<little>（須權作四百頁算、須九
角多、大約排完、總在四百二十多頁、是以要一元出頭耳、）</little>尚是印五
千部價，若少則更貴矣。以彼須必將排板，紙板，鉛板，各工價算之於
中。近聞北兵退，若不打仗，毛太紙當可續來。有毛太則定用毛太，則
當少些。沙君毅欲任百部。且匯一百元於上海靜安寺路中華書局總廠，
交俞仲還先生收，彼收到即寄一收據，待書印出，按錢寄書，若毛太可
包三部，毛邊只能包二部。書局寄<little>（每包一角五分、掛號五分、則成兩
角、書局寄定規掛號者、以防送書者偷賣之弊耳、掛號有號票、無從作
弊、以故書局無論大小件通皆掛號、）</little>定規掛號，百部即五十包郵費則
須十元。若上海有可托之人令帶，則省錢多矣。倘遲點毛太紙來，則書
價郵費二皆省錢矣。項君欲皈依，何不擇道德高超者以為師，而欲以<le>光</le>
之粥飯庸僧為師，其主見已錯。然恐不允，或謂<le>光</le>為不近人情，今且將
錯就錯，為彼取一法名為智源。彼名本源，今名智源，須知智源即是自
己真如佛性，一切福德智慧，皆由此源流出。世人迷背本性，以故真智
不能顯現。所有知見，皆屬妄想計度。若能真知此源，念念返照，自能
閑邪存誠，克己復禮，諸惡莫作，眾善奉行。再加以信願念佛，求生西
方。則現生便可優入聖賢之域，臨終決定往生極樂之邦。如是則可謂大
丈夫真佛子矣。餘詳文鈔，此不具書。祈持此與彼閱之，即不以為然，
亦無關要緊。

<h2>復卓智立居士書一</h2>
<le>光</le>陝西郃陽縣人，汝看文鈔，豈未見蔚如<little>（名文霨）</little>之跋乎。
詩，
<pb n="408"/>
在洽之陽，即指此也。以縣在洽水之南，故名洽陽。水於漢即乾，故去
水加邑，作郃陽耳。在洽之陽之洽字，音合，不可念作狹音，餘皆讀狹
音，不可讀合音。郃陽乃伊尹躬耕之地，故亦名古莘。幼從家兄讀書，
初則值亂，擔閣兩年。次則多病，學無所成。初生半歲，即病目，六個
月未曾開眼。除食息外，鎮日夜哭，不歇氣。後好，尚能見天。十餘歲
時，見韓歐闢佛之文，頗喜，兼欲學理學，故於時文，俱不願為。家兄
以其長有病也，任之。二十一出家。<little>（光緒七年）</little>其修淨業，由彌陀經，
淨土發願文，並龍舒淨土文起，絕無一知識開示者。以先師及所交游者，
皆禪家宗旨，<le>光</le>絕不受教導，以自量無此智識，故不敢耳。二十六<little>（十
二年）</little>離陝西，至北京紅螺山。光緒十九年，由北京至法雨寺，至今已
三十一年矣。在法雨作閒廢人，<little>（因法雨住持請藏經、為其查考、彼遂
令同來、以知<le>光</le>不願任事、故令閒住、以後各住持悉依舊例、故得如此
之久耳、）</little>凡常住事務，概不預聞。初則凡山上有筆墨因緣，多令<le>光</le>作，
<le>光</le>則用彼口氣。如不便用彼口氣，則用一別名。二十餘年，<rubynote t="印光"/>
二字，
未曾一露於外，故無一過訪與通信者。自民國元年，高鶴年居士紿<little>（音
臺上聲欺也）</little>其稿去登佛學叢報，彼以<le>光</le>不欲令人知，因用一常慚之名，
此非是名。而徐蔚如，周孟由見之，甚喜其與己之知見合。遍問諸人，
皆不知。至四年，蔚如問於諦閑法師，諦師以<le>光</le>告。常慚，諦師亦不知。
以鶴年持其稿，令諦閑法師看過故也。從此，蔚如搜羅排印。<little>（在北京）</little>
至七年，持初編文鈔來山求皈依，<le>光</le>向不收皈依，令彼皈依諦閑法師。
八年，又排初編，次編。九年，又令上海商務印書館排印留板。從此以
後，日見擾攘。欲求一日之閒，不可得也。自此以後，不能不用<rubynote t="印光"/>之
名。故凡有求題跋者，皆書<rubynote t="常慚愧僧釋印光"/>耳。生性剛直，故絕不萌住
持道場，剃度徒眾之念。近有拌命欲求<le>光</le>出家者，<le>光</le>則拌命辭。
皈依初
則拒之，今則只好任之矣。平生不好華飾，雖名人之字畫，亦所不須。
照相曾有三幾次，有逼到令照者，除彼自取，<le>光</le>絕不要。即送來，亦隨
便送人，概不留之。汝能依我所說，即我契友，何須要我之醜相。念佛
人當專精拜佛，拜一粥飯庸僧，有何利益。今年六十有三歲，陝西鄉人，
及督軍屢催回鄉。<le>光</le>初以庸辭，及勢不能辭，則以現事經手，不能遠行
告。明年普陀志成，文鈔排印好，當回陝一次，尚恐復來。以梵天法雲
<pb n="409"/>
因緣，須待其大成，方可不去關顧。然人命無常，或即隕滅，固不能隨
己預定也。六年，陳錫周祈<le>光</le>修普陀山誌。<le>光</le>欲將大士感應本跡
各事理，
搜輯大備，用頌體頌之，仍於每句注其事。但目力不給，尚須懺悔，求
大士加被，再行遍閱大藏之大士因緣。豈知從此以後，信札人事，日見
增益，了無閒暇。前三年，知事欲修，<le>光</le>以此意止之。去年之知事，極
力護持普陀，亦急欲修。<le>光</le>初猶以此意告後，彼尚不肯息心，遂令彼托
人修。<le>光</le>則無暇料理，無由滿我所願。豈知大士感應，來一江西居士，
系前清翰林，筆墨超妙。見<le>光</le>，<le>光</le>問其吃素否，彼云吃華素，<little>
（研究佛
學已八九年、一心念佛、但未吃長素、）</little><le>光</le>大聲喝斥之，彼極佩服。因
令彼為之，彼極願意。山誌請一文學家修，大士一門，許居士修，成則
合之。又排印別行以廣佈，令天下人沐大士恩德。此事今年可成，明遲
早可出書。此志乃天下名山誌書之冠也，幸何如之。汝所疑所悟者，另
紙書之。

<h2>復卓智立居士書二</h2>
接手書，知能反躬自勘，頗為欣慰。但其問詞，多有固執偏見，不
達經常達變之道。若一一俱釋，則非十餘紙不能盡了。今只與汝說其概，
則自能體會，以<le>光</le>近來，直是日不暇給。因目力不給，二十年來，夜不
用目。以夜若用目，次日便不能用矣。於十月半，以信札校對者，鑒訂
者，索題跋者，堆積纍累，僅於夜間了之。幸三寶加被，日間仍能照常，
此蓋出乎意料之外。自茲夜了二三點鐘事，然後做功課。睡三點多鍾，
仍起做功課，尚不至目覺吃力，而復不能悉了。十月十一月，來信有百
數十封。只此一事，已不暇了，況校對等乎。汝閒無所事，想出種種當
理不當理之問。雖是好學，亦顯不知深思。何以故。世間飲食衣服，人
資之以活命者。若不知按己所宜，則飲食衣服，皆能殺人。及其已死，
則得令世間人，盡棄飲食衣服乎。將令人酌量其宜，而為服食乎。佛法
大無不包，細無不舉，何得執一而論。汝所問者，似乎有理。實則皆屬
不善用心。汝若信得及，請認真行持。待業消智朗時，不禁自笑其愚執
而慚愧不已耳。若不見信，即不復以佛為師。仍舊入彼外道，亦只可任
汝而已。回也，聞一以知十。賜也，聞一以知二。知二者，因此而達彼
<pb n="410"/>
也。非崖板止二，而不至於三也。聞一知十，則聞其始而知其終也。舉
一隅不以三隅反，聖則棄之。汝必欲一一執崖而詳問之，<le>光</le>以衰老多事，
能與汝作紙墨之閒談乎。至於外道謗佛之語，何可據以為是。<little>（汝若見
過釋迦應化事跡、便知其概、即未見過、何得聞謗即便懷疑乎、）</little>不見
盜蹠之罵堯不仁，舜不孝，禹淫佚，湯武放弒，孔子盜道乎。汝又所問
者多不當理，已概示之，不欲詳釋。繼思汝正信未固，正智未開。或經
呵斥，便懷怨望，而生退悔。以故不得不略為點示，以盡我老婆誘子歸
家之心耳。

<h2>復卓智立居士書三</h2>
接手書，知又殤一子，深為痛息。雖然，明理之人，決不以己之境
遇，謂天道無知，佛法不靈。吾人從無量劫來，所造之種種惡業，何能
了結。昔日之果已熟，今日之因未熟，豈可以因兒屢殤，便謂無有因果。
且汝欲以博地凡夫，現生即得了生脫死。若無苦境逼迫，則頗難成就真
實欣淨厭穢之心。生，老，病，死，愛別離，怨憎會，求不得，五陰熾
盛，八苦交煎。有血性者，決不於此世界生繫戀心。然既在世間做人，
亦決不可放棄自己所應行事，而一味作厭世觀也。不於此處進德修業，
反生怨望，則其心尚有自矜之念，即此足見器小量狹，未可以擔荷世間
聖賢素位而行之道，況欲普度一切眾生，同生西方，了生脫死之無上大
道乎。以此見識，完全是未聞世出世間大道之見識故也。準兒死相，似
有宿根。汝宜以此，深明因果之決不虛棄。使汝不知念佛，賢准何能得
此善相。又烏知非以此痛砭汝夫婦愛戀兒女之心，以期其成就厭離娑婆
之心，而得決定往生之大利益耶。

<h2>復卓智立居士書四</h2>
昨接來書，不勝嘆息。汝十數年來，完全不在自己心地上用功，
但於表面上強支持。人生世間，各有職分。汝上有父母，中有弟，彼等
既不能依汝，只可任之。自己但為父母弟等，與所殺之生，念佛超度。
為父母弟等，解怨釋結，何可生此極大之瞋恨心乎。<little>（孝弟之心安在）</little>
此心，即是墮惡道毒蟲之最猛利心。若是由此命終，汝不生毒蛇猛獸中，
<pb n="411"/>
將何所生。學佛要解脫煩惱，<little>（盡己心、不計人之依否、）</little>汝反增長煩惱，
試思汝若不聞佛法，還能與世異趣乎。<little>（恐汝好殺好吃之心、更盛於彼
等、）</little>祈從此只究自心，不計他非。俗知見人，能勸化則善巧勸化，不
能則一心念佛。只生憐憫彼等若殺生者若所殺之生之心。又鬚生欣幸心，
我若不聞佛法，現在同彼殺食生類。將來墮於生類，為他所殺。生此二
心，極力念佛，則瞋恨不生，善緣增長，前途必有大相應境，不至終日
以佛法結惡緣。華嚴行願全經云，<little>（四十卷行願品中、）</little>牛飲水成乳，蛇
飲水成毒。智學了生死，愚學入泥犁。吾言止此。

<h2>復卓智立居士書五</h2>
人生世間，宜盡所當盡之義務。如汝所說，為雲游集哀輓錄，尚要
求<le>光</le>鑒定作序，你直把我當做奴隸。此種驕奢，虛浮，之惡習，吾人雖
不能挽此頹風，何可附和而傚法之。俾一切虛張聲勢無聊之惡後生，群
以此為沽名釣譽之最上一著，可不哀哉。汝切勿為此，即定欲為之，切
勿與我寄來，令我燒。你就自在當處燒之，免得彼此煩神。你學佛學到
這樣知見，不學佛又當如何。彼妻子之孤苦無依，尚欲開此奢風，則是
雪上加冰，於亡於存，均皆有損無益。<le>光</le>數十年來，為先父，先母，先
師，先兄，<little>（即讀書之師、）</little>了無一字之記述，以不願附此虛張聲勢之惡
派，兼不願人謂此恐是粉飾之語，未必為真實事跡也。我豈肯為皈依者，
提倡此事。試問彼不過供職無忝而已，究於國家人民，有何功德，可令
人歌頌也。此風一張，一班下劣不堪者，通皆效之，作俑之人，謂無罪
咎，可乎。即其弟欲為，亦當勸止，況汝欲勸其弟乎。汝能擔任此費用，
尚不可。況汝絕無此財力，而勸彼弟乎。居士住寺廟，不過看廟之一道
人而已。汝謂為住持法道，則其僭也大矣。世俗以住廟僧為住持，為當
家，彼亦如是稱，乃隨俗便，固無甚背戾。汝謂住持法道，則完全以凡
濫聖之謬說。彼以何德住持法道乎，看廟而已。

<h2>復卓智立居士書六</h2>
前智聲智牧有信來，祈鑒訂所作之圖書館緣起。<le>光</le>絕未將佛利生濟
世之恩德表出，因另作一篇。以字數太多，恐難適用。又將林文忠公行
<pb n="412"/>
輿日課發隱抄去。借文忠公之德望，以折伏拘墟者偏執邪見，亦是利人
之一大榜樣也。蓮宗祖師向未見贊，董君之贊甚好，<le>光</le>亦作一贊。雖不
及董君之好，然亦可以承用。淨土一宗，肇自普賢。震旦遠公續法源，
中外廣流傳。遍令聖凡，現在證涅槃。華嚴經末後，普賢菩薩以十大願
王導歸西方，此釋迦佛法中最初首倡也。<little>（小乘見思惑盡便了生死、證
真諦涅槃、故以了生死為證涅槃、大乘成佛、方為究竟涅槃、不可謂此
涅槃、為佛之究竟涅槃也、）</little>

<h2>復卓智立居士書七</h2>
<le>光</le>一向不喜照相。良以照相一事，皆為耗費信施。以有用之錢財，
作此無益虛華之事，豈行道人之所宜者乎。汝詳審吾言，深體吾心，雖
未見面，當為見心，何欠憾乎。否則縱與佛同居一室，心不依從。如調
達，善星，尚鬚生身陷入阿鼻地獄，況今之泛泛悠悠者乎。祈以躬行實
踐率彼生徒，及諸鄉里，則是餘之所望也。朝暮禮佛即已，何得於禮佛
後，隨即禮<le>光</le>，禮<le>光</le>竟有何益。若必曰念指示恩，於朔望朝暮行
之，平
日固不必也。汝但能依<le>光</le>所說，即為佛之真子。<le>光</le>與汝同於此生
，即生
淨土，為蓮邦摯友，則幸甚矣。大殿之對，當以佛之道為文。彼與汝之
文，乃閒文。今另擬一聯。願重悲深，舉三根而普度。真窮惑盡，超十
地以獨尊。三根，遍指六道三乘也。真窮者，所證之理，已證到極處也。
惑盡者，所斷之惑，已斷得淨盡也。十地，即十地菩薩，將近成佛之人。
唯，獨也。用獨尊，覺明瞭點。唯尊，或有文字淺者，不大明白，以獨
字平仄略不如法，祈斟酌用。然此種對聯，非試帖詩，亦無關緊要。林
鴻猷，二三年來夫婦各有鉅疾，其殆宿業所招，固宜認真懺悔。又當省
其所作，或有不法，極力懺除，改往修來。庶可即蒙慈佑也。祈將<le>光</le>意
與彼說之。
凡屬外道，皆系偷竊佛經，祖語，改頭換面，以為己之經書。夫吾
國自佛法東傳，唯初二三四五六祖，舉世皆稱為祖。六祖之法孫，名道
一，俗姓馬。因西天廿七祖有馬駒踏殺天下之讖，當時皆稱馬大師。歿
後悉稱馬祖。此外無一直稱祖者。即初二三四五六祖，亦歿後人尊稱之，
非當時即稱為祖也。天地間人數甚繁，宿根各異。雖受佛化，由彼之種
<pb n="413"/>
性不善，故發為邪見。如天地以陰陽二氣，化生萬物。陰陽之氣是一，
而其所生則萬有不齊。甘者毒者，各隨種類。彼以同有念佛之語，遂謂
為同。何異謂同受陰陽之氣，即謂為同乎。汝鄉無通佛法人，宜此等邪
說大興。汝既無正智慧眼，只宜爾為爾，我為我，各守各法，各行各道。
亦不附入彼黨，亦不攻訐其非。則雖與其同居，亦無相染及相忌等。和
<le>光</le>而不同其塵，是為守己之道。言和<le>光</le>者，非隨彼修持，但不攻
訐，亦
不贊嘆之謂。若隨彼轉，則便成同塵矣。同塵，則便成佛法之罪人矣。
凡夫修行，當發利人利物之大菩提心。其利人利物之事，則力能為者，
勉而為之。不能為者，必令此心常存。則固與大乘之願心，不相背也。
汝結瘤病，不用蛛絲，只念觀音，也會好。以汝究欠正信，故心心奔馳
於醫藥中。彼世間出格偉人，每以小病由醫致命。彼之致力於醫，醫亦
未必誤，特宿業使然。凡極難醫之病，均以念觀音為治。果虔誠，必有
奇效，汝何以瞋恨心如此之盛。可知宿世定是大有權勢之人，致其習氣，
已成為性。今當學謙抑，總知己不是，不見人不是。久而久之，涵養成
性，習氣消滅矣。譚命，宜以袁了凡立命篇為本。則無論何人，均可獲
益。於此留心，其益大矣。而改過，積善，謙德，三篇之意，均可相機
為說。校之良醫活人，功德更大。汝果能秉正本清源之心，以行培植人
材之事。即是不據位而行政，不陞座而說法矣，何樂如之。至於念佛，
豈便有礙。朝暮隨力稱念。若於此外，則不用心思時，隨便念念。但具
真信切願，自可往生。若必曰躬耕而易念佛，不知躬耕之時，以辛苦故，
決不能念也。汝作此想者，皆不反躬自省。這山看見那山高之情見。非
深體自心，徹了世故之智識也。汝但以諸惡莫作，眾善奉行，深信因果，
力敦倫常。兼以信願持名，求生西方。以此自行，亦以此化他。縱不能
大有作為，亦可以不愧為人，不愧為師，而頂天立地也已。汝是凡夫，
不是聖人，睡何能免，食何能止。但不貪睡，不貪食，取其養息充飢即
已。若如汝所說，仗神咒止睡，果真持咒有大靈感，或可不睡。汝初持
之夜便不睡，乃是心切之極，已稍傷神，故不睡。若傷神久，則睡便不
醒矣。初心人，每每以一時精進過度，後便退惰。？腿敞開，此南方之
習慣。若北方上等人，亦無此派，況學佛之居士乎。故居士亦應將褲腿
紮起來方好。僧之真修者，睡亦不放開，況白日乎。知有所不能，而竭
<pb n="414"/>
力勉其所能，則為菩薩大慈大悲心行。知有所不能而概不戒，則成地獄
種子矣。邪見人每以有所不能者阻人。謂人之一吸，即有無數細蟲，入
其腹中，皆為殺生，皆為食肉，汝何能不殺不食。此正如通身埋沒於圊
廁，亦欲拉人入中。人不肯依，乃曰，汝以我為臭，汝身上常有蠅子，
蚊子，蚤子，屙屎，屙尿，還不是在圊廁中，還說我臭乎。此種知見，
皆屬邪見，皆生於聰明人，可畏哉。佛法以利人為重，利人之道，當自
親始。倘不於父母兄弟妻子前，以此道相勸，而勸他人，是為捨本逐末，
須二者齊施並行方可。以文字勸人，是極好事。然也須有體格。若汝最
初所寫之字，直是講究人上帳也不肯用。近雖不用從前之派，然亂說亂
寫，直同瘋癲。若遇高明，便看汝不起。且依凡夫章程修持，勿想出人
頭地，則有實益。否則後來必有大發癲狂之一日在。由是反令無知之人，
退其信心。祈詳閱文鈔及古德淨土著述，庶可去此習氣，不至著魔。否
則難保不魔。掩耳持咒，何若息妄持咒。掩耳，亦是魔派。業通三世，
凡夫則避之而不敢當其鋒，聖人示生世間，則任業，如還債然。彼已超
然於生死之外，不妨與世人示宿業今受，以息後世人之殺心。汝如此會，
真所謂以凡夫心，妄測聖人，罪過無量。其僧之所證，雖不可知，然不
可死執決無業報。以致世人不生警懼，而力持聖號焉。由其現惡人而遭
苦，則令其止惡。或由遭惡報而生善念也，則令其自新。為畜生為餓鬼
之事跡甚多，現面然餓鬼，大開濟度之門。今之蒙山，焰口，水陸，皆
由此始。現畜生至末後顯本，則令現時後世，由茲生信念佛，斷惡修善
者，不計其數。汝絕未寓目，而曰奚益，可不哀哉。佛雖慈悲廣大，而
欲度眾生，須有折攝。若慢佛，毀佛，佛實不生憎愛。然不行折伏，則
無以為勸。以故護法神，必令其遭禍，以儆其效此作惡者，其慈悲為何
如也。汝之所說，不洞事務之混賬話也。一切唯心，實為至論。然亦不
得不明折伏之意，而專說唯心也。西方勝境，昭示目前。要其人心心念
念，與佛相應方可。否則一見此境，反致發生魔事。喻如病體未愈，不
敢受清涼之樂。蓮池之願，在念佛一心上，固為正理。汝之說，在不念
即見上，則為胡說巴道。生盲不見杲日，鴟梟晝不見泰山，詎杲日，泰
山，不出，不在乎。以彼自業所障，故不見耳。背覺合塵，指本體言，
非指事修言。未修之本體，如未出礦之金。恐人不識是佛性，故名為覺。
<pb n="415"/>
修而顯發本體，則如出礦之金。則是由修顯性，因始覺而合本覺矣。如
是，則如既成精金，不復為礦矣。汝只曉得亂說道理，絕不肯深思其義，
勞我枉費多少筆墨，與汝作引兒戲弄之行為，何若已之。如來從右脅而
生，其母七日即逝世，生忉利天。後佛成佛，昇忉利天，為母說法。在
天安居一夏，優填王思念如來，因始造像。讀文鈔，何以不知。至於臨
終佛以大慈，示同世人吉祥而臥。欲警誡眾生，亦如病人身體不舒坦，
謂曰，我今背痛。而後，恐諸凡夫，視為實然。復湧身虛空，現數十種
神變。及其入滅，已入金棺，佛母自天而下，佛又從棺坐起，安慰其母。
畢後，仍臥棺中。迨迦葉從耆闍崛山來，佛於棺中，露出雙足，迦葉奉
足撫摩。詳見大涅槃經<little>（此四十卷）</little>後<little>（此二卷）</little>分。外道
毀謗，作如
此說。彼等猶如狗子，只曉得屎香，反罵嘉餚為臭。若是狗子，則固信
不疑。若非狗子，則污耳污口，豈以此掛口齒也。外道謗法之語，多分
如是。唯明理者，自不受惑。汝真不通世務之人。孔子惡其因俑而致殺
人殉葬，故曰，其無後乎。汝以木魚例之。此等說話，真成兒戲。舉世
之人，皆以魚為殽膳，豈未作木魚之前，世人從未一食於魚之事乎。此
種話，本不應答，以其戲也。若不答，汝將謂我有口辯，能令無知無識
之盲師結舌。行道比丘，不拜帝釋，汝何得除去比丘二字。以比丘是佛
弟子，拜則不宜。非在家學佛，通不許拜。在家人雖通佛法，若世間正
神，暫一設拜，亦非不可。若以日夕常同佛一樣拜，則亦非宜，是即所
謂敬而遠之也。至於多生之父母說，亦屬強說。多生之父母，遍於六道，
汝何不遍拜馬牛羊雞犬豕乎。是以佛令人戒殺放生，以其歷劫互生故。
令其發慈悲心，以行救援也。汝專會執邪見以為正法。彼岸實應自登，
若不念佛，至心淨佛土淨，能自登乎。汝聞理性，便欲廢事修。甘露灌
頂，唯致誠至極，心佛相應者方能，何得名為外鑠。以一刻工夫，令盡
法界眾生皆悟，乃外鑠也。以自己未到心佛相契之時，何能蒙佛加被也。
前後陰則有，有而無用。佛三十二相中，孔門相具，即是後陰。馬陰藏
相，即是前陰。馬陰藏者，謂如馬之陰，藏而不現於外耳。西方人生者，
各有三十二相。以佛相推之則有。然西方無有女人。思食得食，所食者
乃化食，食之亦無渣滓，故前後陰，皆不過示同世人而已。汝問化生之
時，了與不了。可知汝看淨土書及文鈔，皆是囫圇吞棗，並不理會是甚
<pb n="416"/>
麼滋味。念佛人臨終預知時至，不了了而能然乎。即不能告訴別人，既
蒙佛慈接引，豈有糊裡糊塗，如夢之不知是夢，亦不知何以而覺乎。汝
真會說無道理話。怒於生徒，何用發火不能自遏。不過略現嚴厲之相，
俾其畏憚即已。若再過厲，亦不過如是畏憚，尚能有加乎。設教之策，
宜嚴氣正性。一言一動，毫無苟且輕佻，則生徒自如臨師保。倘平素了
無沈重氣象，又復與彼喜喜哈哈，如此縱怒至氣死，於彼何益。汝作此
問，知汝及汝師，皆不善為表率，否則決不至如此之怒。何況於說容其
自改，及姑息養奸乎。一幼僧佻僻非常，一切人皆莫如之何，其師因浼
<le>光</le>教訓。<little>（其師與<le>光</le>系至交）</little>
<le>光</le>說其所以，以人當時面無血色，已懼之
不已。後送來，<le>光</le>與彼和氣詳說，令勿違我命，違則決不輕恕。彼心雖
畏懼，究未親試，不二日即犯規矩。<le>光</le>將打，與彼說其規矩不許動，不
許哭。未打先避，<le>光</le>曰，此第一次，不加罰。再避，則定罰，遂打。如
植木然。從此半年，未須一高聲說，況用如此不可遏之怒乎。此光緒十
二年，<little>（在春天）</little>事。<little>（至八月十五日、<le>光</le>
下山上北京紅螺山、從此未返
長安、己卅八年矣）</little>汝何專門用者種死執著，說論佛法乎。誰教你執中
無權。執中無權，尚不可，汝先便在執一上著手，何曾有一點中之氣象
乎。汝以六祖守網放生，為破盜與妄戒，是孟子所說，不揣其本而齊其
末者之見識也。汝真可謂是一腐儒，亦何不知輕重之若是也。須知佛教
以慈悲為本，通人以達權為要。如汝所說，其父攘羊，而子證之，乃為
正道。坐視其嫂之溺，而不肯用手援，乃為正道。既不能按此道行，必
須致踰東家牆而摟其處子矣。何以故，以不親近非禮，此亦非禮，何必
擇哉。如此說理，名矯亂說，佛不許答。因持殺戒，遂致不行罰，不治
病，不吃飯。汝真是死執著人，食古不化。如此，何能自利利人。況曰
貓捕鼠，蛇吞蛙，救此必殺彼。若依汝說，則戒殺必先殺殺生之物。然
人於一世，殺生而食者，不知其幾何數。固當盡人而悉殺之，方為不作
殺生之果耳。可憐可憐，具此聰明，如此不通道理也。持戒之人，逢人
逢神，皆以輪迴生死為諭。縱用素祭素飯，神人將從而怨之乎。況我持
佛戒，彼邪鬼神，敢怨而加之以禍乎。若果怨之，是神尚得為正神，人
尚得為正人乎。果自己所行真實，人與神當相感而化，何怨之有。若自
己偷著吃，於敬神待客，則示以持戒。如此，則神必怒而人必怨以其偽
<pb n="417"/>
也。偽君子，則如娼妓之逢人誇貞潔也，人誰信之。汝真不洞世務之人。
佛經義意無窮，雖不明白，如一極香之物，置之身中，其身自香。汝擬
一切書亦如是觀，則如以臭物置之身中，其身會香乎。金剛經云，是經
義不可思議，果報亦不可思議，他書不論好歹，有此義否。凡看世間書，
心即散而不淨。凡看佛經，心即凝淨。此其義，可見佛為大聖人，其言
為轉凡成聖之法言。故楞嚴經云，若眾生心，憶佛念佛，現前當來，必
定見佛，去佛不遠。如染香人，身有香氣，此則名曰香光莊嚴。汝欲以
一切書，與佛經同，則成不知香臭之人矣，哀哉。災患之來，亦屬宿因。
然能皈命佛菩薩，自可轉移。汝初以誠心，許願淡食，固是一番為眾之
誠心。及至苦境已過，心力稍疲，則便形困難。行道之人，固宜適中。
顯異惑眾，佛所深誡。當以蔬食為是，不必又復續行廢菜佐食之事也。
但能憫彼無知，常相勸導，俾種善根斯可矣。高王經，念之頗有利益，
然此經實非佛說。真信佛人，固當依普門品所說，令人念觀世音名號，
以祈加被為事也。地藏經所說服水方法，非泛泛悠悠者所能得效。固當
以志誠念佛，為消除業障，增長福慧之道。大悲咒，摩摩下之所加，不
必用，用則反成隔礙。古德持誦通不加，雖經中有之，非屬咒文，固無
不可不用之典。囉多讀作拉音。念佛兼憶兩菩薩名號，久則或致傷心力。
念佛心憶佛像及二菩薩像，比憶名號尚省心力。凡學佛人，當依佛言教，
何得自立章程。牛乳取之於牛，雖不傷生害命，然亦有損於牛，固宜不
食。食亦不涉犯戒之咎。芥辣椒姜，是辛非葷。何得云：「俱各辛臭，有
似蔥韭乎。豈非無事生事，亂說道理乎。芥辣椒姜，是辛非葷，椒，姜，
芥，素食人均宜服。辣椒固宜少食，以食多則於人無益故也。心能造業，
心能轉業。須心極誠懇，方有實效。為人子者，曲從世禮，為親所制，
不得不行，持酒薦腥，亦無不可。但須心中常為親懺悔宿業，冀其迴心。
有機可乘，婉言勸諭，是為真孝。若只知從世禮，不發度親之心。則是
見親落井，隨之下石，以期立即殞命也。是故親無信心，當曲從以行世
禮。親有信心，宜依法以益慧命。相宜而行，庶兩各有益也。味精說明，
有不如法。彼有地址，汝當去函詳說。而轉令我說，汝將謂我終日無一
事乎。我有許多事皆不暇顧，那有工夫論此種。汝謂人微言輕，彼固為
求名，兼求利益。豈汝之正言，不肯依從乎。又須知彼印此仿單，不知
<pb n="418"/>
印幾多萬。若改亦須將此用完，下次用改者。汝若見仿單未改，便謂彼
不見聽，則為不知事務矣。汝真算有心，我便不暇及。至謂由一語之不
妥，便為抱薪救火，助桀為虐，何其不恕之甚也。然則廢棄此事，任人
純食肉味，則火當煞勢，桀當仁厚乎。佛為不能持淨素者，尚開三淨，
及六齋日，十齋日，汝便一個字都不許言及。汝能令一切人皆不沾肉味
也否。至<le>光</le>用一最痛心之事，令人閱之，中心忐忑不安，勢必少吃以至
於斷。汝謂啟殺機而令削之，是汝之戒，嚴於佛多多矣，況<le>光</le>乎哉。汝
何不量輕重之若是也。汝與宏大善書局書，不知宏大之所以。使知，當
不費此事。然其意甚有利益，此書當留之以令印善書者看，然亦不可死
板。若將凡佔物命之藥通去之，則外科便難措手矣。吾人存心利物，且
莫作此種推義至盡言論，則人當依從。否則人反以推義至盡者責汝矣。
人生世間，禍福相為倚伏。椒山死於權奸之手，故得名宣宇宙。設無此
禍，一經得志，決定滅佛。則於國於己，皆有大不利在。何以知之，彼
在狄道作典史，為民興利除弊，數百年之弊，皆為革除。其年譜云：「<little>（作
典史之年）</little>其地喜拜佛燒香，雖士夫有所不免，因嚴禁之。初以為不便，
未幾則皆知崇正而惡僧矣。狄道典史，不足一年尚如此，使為宰相，能
不行滅佛之大事乎。滅佛之事成，於社稷也有大關係，不但身死墮阿鼻
地獄而已也。嘉靖向好道而惡佛，若大用椒山，的確能為國為民，興利
除弊。而由飽服程朱之毒，必以滅佛為第一大功德而奮志行之也。椒山
完全未看過佛經，而年譜中敘受打刑時，了不知痛。其妾某氏為念觀音。
意為觀音加被所致，故極刑不痛。此亦良心發現。其妻亦不知佛，上疏
代死，己與二子，均無一言念佛者。人之將死，其言也善。若依椒山心
行，宜深惡其妾之愚迷，方合彼心。彼既感妾之念觀音，何得嚴禁人民
燒香拜佛乎。可知彼雖不信佛，及大難臨頭，良心上亦或吐出相信話耳。
甚矣，學說之誤人也。以椒山之天姿，若再研窮佛法，則其於國，於民，
於身，豈止如此而已乎。汝既作詩作偈勸人，而不用正韻，用本閩韻，
又不許改，寄我何為。又汝將<rubynote t="印光"/>二字拈以作對，不厭其多，將欲何為。
以此寄我，為表汝誠乎，為作兒戲乎。拈名作對，及作偈，乃近世俗派。
汝當做正經事做，豈非無事找事做，<le>光</le>豈悅汝如此之恭維乎。汝之利人
利物之心，實為難得，而不知事務。恐不為說破，後來益發執著，必至
<pb n="419"/>
做人不來。以故<le>光</le>憫汝之誠之執，說此一番絡索。若謂不然，則<le>光</le>
秦人
也，汝閩人也。地相去數千，人未曾一面。汝行汝志，以後不須再來信，
免得與汝相衝突。汝如此問，我如此答。若有幾人，如汝之人，我將累
死。汝文鈔有，淨土書有，不在此中取法，向我口頭筆下取。我若能普
現色身固無礙。否則汝未得益，我先勞死。後若再有此等絡索，即不回
復。

<h2>復蔡契誠居士書一</h2>
鬻香一事，最易培福，亦最易造業。製造不精潔，裝璜競新異，以
佛菩薩像印作仿單，及印於香盒之上，又以佛菩薩像攝於香珠眼中，無
知之人，競為購取，褻瀆之罪，何可名言。仿單香盒，隨便丟棄。如此
求利，吾恐不但子孫滅絕，恐其人一氣不來，永墮阿鼻地獄。以自彼發
起褻瀆佛菩薩像，令敬佛者亦獲大罪，況了無信心者乎。上海某香店，
一小盒四面有五十幾尊佛，<le>光</le>去年見之，致書於老闆，未得復。春間廈
門某香店，托一居士，祈為題字。以目力精神不給，只題四字。言有香
付郵寄來，信去後數日香始來。其香有數種，皆不可聞。蓋只求其香，
不計其物質之潔穢也。印度香不可燒，乃以麝添入香。不但香得令人頭
昏，且恐花果孕婦，由此而致落花墮胎之禍。此種鬻香者，罪業之大，
莫可言狀，彼尚以為得意。前廈門某店，<le>光</le>已略說其弊，不知肯依與否。
汝雖欲做此生意，恐完全不知其弊，縱令得利，其如得罪何。

<h2>復蔡契誠居士書二</h2>
果必有因，切勿怨天尤人。君子素其位而行，素富貴，行乎富貴。
富貴之人，有財力勢力當以己之財力勢力，利人利物。素貧賤，行乎貧
賤，昔本富貴，今已貧賤，則勤儉節用，若向來就是貧賤之人。素夷狄，
行乎夷狄。若遭世亂，捨家避難，於偏僻陋處，亦若就是陋處之人。素
患難，行乎患難。既有懮患災難，則亦無所怨尤，若應該受此懮患災難
一樣。是以君子無往而不樂天知命，中心坦然也。汝已貧矣，還想擺先
前的架子，則懮勞不堪。恐由此或成廢疾，或致殞命，是嫌宿業所感之
苦小，而自己不肯忘情於先前之景況，徒受懮勞，令其加大，不唯無益，
<pb n="420"/>
反受大損。試思天下之人，比我苦者，不知有幾千倍。我幸半生尚好，
今雖不好，校比生而不好多矣。世間男女，為人作僕使者多矣。事事親
為，乃人生之本分。即為人作僕使，只要我不存壞心，不做壞事，亦狠
有面子。若自己用人，就覺得榮耀，若為人用，就覺得羞辱，此世間賤
丈夫之心相。若大君子，富貴不能淫，貧賤不能移，隨遇而安。雖富貴，
而守貧賤之本分。即貧賤，亦覺得無所欠憾。汝學佛之人，幸有錢，就
妄欲發大財。效做印度香，此香罪過，<le>光</le>絕不燒。此即是汝不善處富之
現相。今竟貧矣，又復不做一事，妄想從前之富境，此亦是汝不善處貧
之現相。汝能忘情於先富後貧之境，<le>光</le>許汝決定可以念佛往生西方，否
則難免來生比今生還苦矣。

<h2>復康寄遙居士書</h2>
某君之來秦，關係甚大。使彼冰清玉潔，循規蹈矩，則秦中人之善
根，當斷大半。幸而貪瞋癡全體發現，被秦人藐視，則彼之所說，無人
肯信從矣。汝所問書，非彼所知，均不能回書。幸汝一問，否則彼必謂
秦無人焉。知之非艱，行之維艱。彼素信<le>光</le>者，以一函之誤，則成反對。
可見其人，非真信心。忍辱未生而瞋恨滋熾，可不哀哉。<le>光</le>之為人，無
可不可。來者不拒，去者不追。來去任伊，於我無預。今年事務繁重，
無暇回秦。以若回秦，則大士頌，普陀山誌，悉無人校對料理矣。況尚
有南京法雲寺，增設慈幼院之事。彼馮夢老，王一亭等，悉拉<le>光</le>於中以
助鬧熱。然<le>光</le>之所幸，在無貪心。使稍有貪名之心，則法雲寺開山第一
代，豈肯讓人。而<le>光</le>視此名位，直同牢獄囚犯，唯恐或被拘縶也。汝於
相宗，頗有入處。然借此以折伏狂徒，使迴向淨土，則可。若專一用心
於此，將信願念佛置之腦後，則恐娑婆世界常為主人矣。以娑婆為己有，
亦狠大名目。但被娑婆拘縶不得自在，則有不如無之為愈也。某法師學
問頗高，但其性情好高務勝，不能俯循初機。則其利益，便以不能領會
而小矣。文鈔已出書，聞熊大冥之九百部書已寄去，<little>（系河南友人五百、
陝西四百、）</little>不知已收到否。彼有二千部書，<le>光</le>擬稍平靖，當盡彼之書
寄於陝西。一以普大冥之法施，一以伸<rubynote t="印光"/>之鄉情。若欲看者，宜向大
冥處討之，恐一時難以寄來耳。終南規約，<le>光</le>不能干預。以今人無論何
<pb n="421"/>
事，皆只空空一張規約。若能依得一半，已是萬幸。<le>光</le>固知其弊竇不易
革除，以故絕不干預耳。中華新報，既欲兼登佛學。則凡導淫導詐之小
說，理宜不登。庶於國民，方有實益。如其只圖下流社會之投機，則多
一分報，固不如少一分報之為愈也。秦民待賑孔殷，數十萬了不沾其實
惠。縱大家少攢湊若干，豈能保其一出於為公之心，而不涉弊竇乎。則
是秦民之定業所使也，可不哀哉。<le>光</le>亦秦民，聞此慘狀，能不痛傷。今
將流通文鈔洋撥一百元，以作賑災之費。祈持字往本埠陳家？太平寺，
向真達大和尚處領之。中華新報序，當於三月初旬寄去。現校文鈔，了
無有暇。文鈔寄來廿餘日矣，以香期人事甚繁，故遲至今耳。令慈之紀
念冊題詞，已有諸名人之作。<le>光</le>另行一路，語似浮泛，意頗切實，不知
可用否。如不欲用，亦無所礙。<le>光</le>以今人事親行已，皆作一場套子話說
說，便算數了。求其勉力修持，實難其人。汝昔所為，大有過愆，今當
極力實修以補之。若徒以虛華語言取悅人目，人必反斥其昔過而罪責之。
縱人可瞞，自心其可瞞乎。自心不可瞞，故天地鬼神，悉不可瞞，況佛
菩薩乎。以自心與佛，菩薩，天地，鬼神，相融攝故。以後事事求實，
心心省己。當可與直心為道之如來合。自可感應道交，生蒙加被，歿蒙
接引也。

<h2>復劉觀善居士書一</h2>
接手書，不勝感愧。<le>光</le>之所說，大似跛夫行路。若行者不以不能行
見棄，則不妨歸家安坐，由一步莫行者而得之。令慈宿世於淨土有大因
緣，當常以淨土不思議之事理相諭。則以慈善諷經功德，悉作往生資糧。
決定俯謝凡流，高預聖會。世之尊親孝親，孰有過於此者。成就一人往
生，即成就一凡夫作佛。可於生我者，不竭力勸諭，以期其必果所願乎。
徐友天性純摯，惜理路不明。以凡夫知見，妄測佛智。彼謂得丹獲神通，
於人天中見母，方肯與母同生西方。此刻若以獨生，於心有不慊然者。
其意雖甚善，其事與從井救人，相去不遠。一則少看淨土經論，一則未
與淨土知識往還，故有此不通之愚見。夫古今緇素名人，以誦經念佛濟
孤者何可勝數。徐君未必不聞其事。樂邦文類第四本，五十八九頁，臨
終請僧念佛二次，即獲往生。由此令宗門大老，發心念佛。可知佛慈廣
<pb n="422"/>
大，有願必從。固不計久修暫修，等垂攝受也。觀經下品下生，乃五逆
十惡圓具之人。臨終地獄已現，而遇善知識教念佛名。彼念或十聲，或
數聲，即便命終，尚得往生。今以純孝慕親之心，若能發弘誓願，稱念
佛名。<little>（四弘誓願、必須普為法界眾生、以不發此心、乃凡夫情見、不
易感通、）</little>以此功德，為親消除罪業，增長福慧，求佛慈悲，接引往生。
而心與道合，心與佛合。何待彼與母同生，當必母先往生，彼後往生耳。
須知淨土法門利益，唯佛與佛乃能究盡。徐君何人，宜其不知，生此種
不情之愚見，豈不大可哀哉。當令彼看樂邦文類此段，又當令看淨土聖
賢錄等書。則盲猜瞎斷之臆見，便可消滅淨盡矣。念佛時，毫無感應。
系不知佛力，心不懇切。不知佛力，由未深研淨土經論故也。念觀世音
自能懇切者，以習聞菩薩尋聲救苦故也。閣下謂彼宿生有業，此語亦頗
的確。彼於淨土法門無宿業障，當聞斯行之。何待人勸之再三，尚以此
為皮毛，而以丹為主體乎哉。然業由心造，業隨心轉。大丈夫生於世間，
豈可任業牽縛，而一一聽命於彼乎。徐君若是個漢子，一聞此言，當如
見母墮於水火，急求有大勢力之阿彌陀佛救援。豈肯且緩緩煉丹待成，
神通具足時，方求彌陀接引乎哉。念佛一法，徹上徹下，非此法唯被下
根也。下根於他法不能修者，於此法固無一不能修之，此所以為如來最
大慈悲普度之法門也。攝心念佛，為決定不易之道。而攝心之法，唯反
聞最為第一。閣下天姿聰敏，不以禪教自高，專心念佛，足見宿生於此
法門有大因緣。不但閣下現生當獲實益，且令令慈，並與闔家眷屬，悉
於現生了生脫死。可謂劫外優曇，火中蓮花，不勝欽佩。所云習氣尚強，
<le>光</le>不知閣下所指。飲食男女，人之大欲存焉。閣下已長齋斷葷，斷不至
有飲食之習氣。至於女色，亦不至有非理之涉。若其欲心不能即伏者，
但常觀不淨，則欲心自息矣。不淨觀名相甚多，一一詳觀，乃專作此觀
工夫者之事。吾人不專作此工夫，則籠侗觀之固為省力。譬如見美色時，
因愛生欲。其對色生愛者，不過一薄皮之光華所惑耳。試揭去此光華之
薄皮，則愛心雖至濃，亦當轉而為怕懼厭惡。從前愛心，了無絲毫可得
矣。再進而觀其血肉屎尿等，則死屍圊廁了無有異。雖具足莊嚴，直下
見其底裡。能作此觀，則不見光華之薄皮，只見內外三十六物種種不淨。
古謂觀空既久，不見全人。<le>光</le>謂能作此觀，則不見人，但見此種種不淨
<pb n="423"/>
耳。若瞋習強，當常存憫念一切之心。凡有不如意處，悉當原諒他人之
情，深培自己之慈。則怨尤不起，仁愛常存，而瞋習便化為烏有矣。此
世人習氣之大者，大者既伏，小者自無從生矣。一心念佛，則天清地寧，
了無塵氛可得矣。佳作聲韻鏗鏘，惜以凡濫聖，致不貼題。<le>光</le>四十年來
斷絕此事，<little>（以杜心中常時推敲之弊耳、）</little>故不能和。

<h2>復劉觀善居士書二</h2>
昨接手書，並令慈傳心匯錄，閱之不禁慨嘆不置。<le>光</le>常謂之喪亂，
由於家庭失教所致。教子固要緊，而教女更甚。以女若得其善教，則成
就四德，相夫教子。俾有天資者，成就聖賢學問品格。即無天資者，亦
必為一循分良民。女若失教，不但不能相夫教子，於義於道，且將誘子
為非，教其作惡。凡古今之大奸大惡，皆非賢母所生。欲家之興，國之
治，當從教養子女起，此根本解決之道也。春間見閣下出身富貴，少年
老成。雖居滬上，志慕真修。意其家庭教育，當必有出於尋常富貴家之
上者。今見令慈之純孝苦節，豈但閣下親炙休光為之轉變，即千百年後，
見聞其懿德淑范，亦當為之轉變。惜世之講求治安者，棄聖道而崇夷法。
不知其本何齊其末，以致愈欲治而愈亂，雖聖賢出世，亦末如之何矣。
尚祈閣下與儕輩常言之，亦未始非敦本重倫，齊家治國之一助也，令慈
坤德克全，所歉者，未聞淨土法門而已。祈閣下於朝暮迴向時，代為回
向往生，則可謂大孝尊親也已。法華經註，流通有數種。其大義當以法
華會義為首，其消文則法華指掌最詳。會義，科註，入疏，三種皆宗文
句。而蕅益大師發揮，遠勝餘師。然欲得其實益，尚須依<le>光</le>前次所說為
主。令慈已往，難已勸進淨業，只可代為迴向。令本生慈，既有信心，
可不日為講論，以期其高登蓮品乎哉。人子報親，度生，皆以此為第一。
祈勉之，則幸甚。

<h2>復汝愚和尚書</h2>
數日前接手書，知改建智者大師塔，令<le>光</le>作記。<le>光</le>文字拙樸，湊
起
八百六十餘字，實則錄諸記載，非我所作，故名為述。高僧傳，釋氏稽
古略，均訛作壽六十七。故將生，及出家，入天台，以及圓寂之皇帝年
<pb n="424"/>
號，年月歲次。一一俱錄，以為決疑之據。大師弘法數十年，何能備述，
故略敘判教傳心，及弘揚淨土之各要義而已。當請善書者用楷體書之，
不宜用俗體，破體，帖體，等字，以昭鄭重。須先算定字數，寫一樣子。
每面多少行，每行多少字，照樣子寫，自不至多寫或少寫。寫好，過細
校對數次，再貼石以刻。若偶寫錯，或多或少，亦不須另寫，但剜補所
錯，餘均不動。此系上石，非屏對等，剜補恐不好看。寫樣寫碑，通寫
一行即校一行，庶不至大有錯也。<le>光</le>老矣，精神不給，以後切勿又令支
差。續宗派三十二字，約淨土法門說，雖無大發明，然亦可用以取名，
不必定以恭詞深義為事也。

<h2>復李濟華居士書</h2>
今為取法名為智脫。謂以智慧脫離煩惱，修持淨業。迨至報盡，直
登蓮邦。如囚出獄，歸本家鄉也。汝娣張氏法名智熏。謂以佛功德香，
用以自熏，復以熏人。俾彼一切，內而眷屬，外而親朋，並見聞者，同
受其熏。熏之久久，則濁惡凡夫，皆具如來戒定慧功德香氣矣。黃本嚴，
法名宗敬。嚴者嚴肅，即敬之存於心而表於外者。今又表之以敬，則於
一切處，不致或有放僻邪侈之心。以此心念佛，則易得與佛相應，而必
可往生，如其所羡矣。

<h2>復項子清居士書</h2>
令妹預修淨業，臨終又得其夫，與子，與娣，為之助念，故得有頂
暖之瑞相。可謂宿有善根，現獲助緣，何幸如之。而又感其夫其娣，皆
欲皈依佛法。所謂人以類聚，物以群分也。

<h2>復德元居士書</h2>
昨接德森法師信，知德貞已於十二日去世。此日佛事不多，故助念
者多，亦無礙。若佛事多，助念者多，則無地多容，此亦德貞善根使然。
雖無瑞相，亦無苦相，承大家念佛之力，當可往生。人命無常，汝於五
十六歲時，頗尪羸，今已十餘年，比昔尚健。德宏，德貞，均去，約世
間法論，汝之命甚苦。約修淨土法論，一心念佛，求生西方，有大助力。
<pb n="425"/>
切勿學愚人妄生怨尤，則於宏貞無益，於汝有大損矣。凡此苦相，皆為
成就汝現生了生脫死超凡入聖之道。以眷屬雖好，若非真實修行者，則
障道事多，助道事少。以故諸佛以八苦為師，而得成無上道。祈勿生悲
感，隨遇而安。<le>光</le>先為彼迴向祈病愈，昨已迴向往生矣。

<h2>致卓宏榮居士書</h2>
近接令郎智立書，言閣下兩次拾得觀音大士像。一次贖將鎔之大士
銅像，及夢騎古式武裝人。與夢食僧？，及聞快快投誠修正果，脫離苦
海見世尊。以此數事，知閣下宿世固有善根。惜此生不遇善知識，為之
啟發，故至今猶泛泛悠悠，若有若無，仍與從前無甚各異，亦大可慨嘆
也。蓋由貴地士大夫，通法者少，無相觀而發起之益。然福州近來念佛
者，亦頗不少。由羅鏗端介紹，函祈皈依三四次，當有五六十人，況又
有皈依別高僧者。現今各處，均為之發起念佛社，居士林。只無錫一縣，
念佛蓮社有一百多處。有知識者，均知各各投誠修正果，以期脫離苦海
見世尊耳。然此諸人，亦未聞見，或者不能發起閣下之信心。今請一位
閣下最佩服者，來為閣下說法，閣下斷不能不生景仰而傚法也。此人乃
閣下之老鄉，即林文忠公則徐也。此老之學問智識，志節忠義，即在當
時，在後世，非喪心病狂之人，無有不景仰向慕。彼當政務繁亟之時，
猶然不廢修持。特親筆恭楷寫彌陀金剛心經三經，大悲往生二咒，作小
梵冊，以備來往轎中持誦。可知如此大人物，政務叢繁，於來往行輿中，
猶誦經咒，以修持淨業。吾人比彼，萬不及一，何可於此一事，不加致
意乎哉。此事為舉世所不知者，今由其曾孫翔，字璧予，大任之弟，將
其經本持來擬印，祈<le>光</le>作序而知。恐閣下猶未直下生信，今將其序之草
稿寄來，祈先閱之。待其經印出，璧予當送數十本於<le>光</le>，再為閣下寄數
本。此序不須抄錄，寄璧予<little>（其人在南京考試院銓敘部）</little>之序，猶有略
更改者。待經來，則文忠公學佛，古之大孝，大忠，建大功，立大業，
道濟當時，德被後世之學佛，均可悉知其大略矣。故其序名為發隱。非
徒發林文忠公之隱，蓋遍發古大人之隱，亦冀發閣下之隱也。

<h2>復白慧導女士書</h2>
<pb n="426"/>
廣西乃佛法不流通之地，汝以女身，能自得師，修持淨業，實為難
得。<le>光</le>於七月十七下山，十九至上海，二十八至杭州，八月三十復回上
海。信札差事堆積，日不暇給，兼以人事冗繁。汝之信，由山轉來，亦
不暇復。十月初六回到山，抽要復之。今為汝由郵局寄觀音本跡頌一包，
文鈔一包，壽康寶鑒一包，祈息心詳看。則佛法之大義，為人之宏規。
現生了生死之法門，匹夫援天下之道理，皆可悉知矣。今為汝取法名為
慧導，謂以智慧自導，並導其父母，翁姑，丈夫，及與兄弟，姊妹，妯
娌，親戚，兒女等。俾同沐佛化，同念佛號。現生作一真實善人，臨終
直往珍池受生。古人嘗曰，天下不治，匹夫有責。匹夫匹婦，何能令天
下治平乎。須知天下之本在家，家之本在身。家庭有善教，則所生兒女
皆賢善。家有賢子，則國有賢才。窮則自淑，化及鄉邑。達則兼善，普
益斯民。如是之益，出於家教。家教之中，母教最要，此所以世人稱女
人為太太者，以其能相夫教子，以正乎內。故其效，必致丈夫成德業，
兒女悉賢善。如周之太姜，太任，太姒也。汝果能按文鈔所說，自利利
人，俾貴地同沐佛化。以此功德，迴向往生，則當直登上品寶蓮矣。所
言匹夫匹婦，援天下之道，且勿誤會。即盡己之分，敦篤倫常。父慈，
子孝，不負天職。又復提倡因果報應，及家庭教育。而家庭教育，尤須
注重因果報應。能如是，則一切人，自可期其諸惡莫作，眾善奉行。又
復修持淨業，普利含識。其為援也。如是而已，彼今人動云男女平權，
欲令女人做男人事。不知相夫教子處發揮，可悲孰甚。明年尚有印光法
師嘉言錄，彌陀經白話注印出，亦當寄若干包來。文鈔，觀音頌，壽康
寶鑒，若有信受者，亦當於明春再寄若干，以祈普利貴地之人。念佛之
念，不可加口。念字從心，加口則成呻吟之詞，非憶念之義矣。汝之詩
頗好，然不宜常作。以常作則心中常事推敲，念佛成皮毛，作詩成骨髓，
何能得念佛之真實利益。凡一切文人欲得實益，皆須如此。況汝是女人，
何得以詩名乎。凡諸經書，說佛法者，皆須恭敬，不可褻瀆。欲送人者，
先以此誡之，庶不致誤得罪報。

<h2>復慧衷居士書</h2>
大危險中，一聲佛號，即無危險。可知從前儒者謗佛之自誤誤人，
<pb n="427"/>
其罪深且大也。既一念即蒙加被，則臨終之往生，亦可無疑，而固當極
力提倡也。信紙印紅字，只可略有微微之色，何得直印深紅色。即所附
字之色，已過紅了。況諸惡莫作八字，直成擾亂。老目昏花，均不知為
何文。汝作此印，可知不諒人情處多多也。汝自己能看見，有看不清者，
或致誤事。何可以我之信，令閱者費心力目力，究於自己有何利益，此
種俗派，萬不可用，用則折福，且招人嫌怪。

<h2>致楊慧通居士書</h2>
古人云，蓋棺方成定論。以具縛凡夫，隨業緣轉。未到啟手啟足之
時，常須戰戰兢兢，如臨深淵，如履薄冰，恐陷恐墜。到啟手足之時，
方可曰，吾知免夫。前朝有某大員，學問，功業，品行，為世所欽。六
十以後，遂放恣無度，某名譽一落萬丈，誠可惜可憐也。學佛之人，古
今亦有。初則知見甚高，極力自利利他。後則知見僻謬，且引一班人學
己邪知謬見，為可悲可痛。究其受病之源，皆因好戴高帽子。致無知識
之人，各以高帽子為彼戴。戴之已久，正知正見已失，完全成邪知邪見。
縱欲救援，反成按劍，只好任他去。凡好心學佛者，皆當令其立志自省，
庶不至成此結果也。前者寄對紙十分，為汝寫六付。一釋迦，二彌陀，
三地藏，四三聖通用。以精神不給，此付下聯亦照上聯寫，祈裁開調作
一合。此狠好改，故不另寫。五，六，乃學佛人客廳，寮房，俱好用。
為別人寫三付，共九付。有二隻各掉了一個字，不能用，作廢，故只寫
了九付，六付掛號寄來，祈查收。<le>光</le>老矣，精神目力均不給，以後再有
求汝轉祈寫者，祈婉辭之，勿答應。在商務印書館聞費範九前以千手眼
觀音，並閻立本所畫之觀音，又以弘一之對，及<le>光</le>之對，同售一元。妙
真師以像與對各異，祈<le>光</le>作二付。千手眼聯云：「大士現千手眼，遍攜普
照。眾生當一心念，皈命投誠。閻畫觀音雲，妙相莊嚴，遍攝庶類。悲
心惻怛，普度群萌。記不甚清，意固不悖，範九印一萬分，任人請，只
一元。欲求<le>光</le>寫字，當令請此二像，使得兩付對聯。表而供之，令見聞
者生正信心。

<h2>復王守善居士書</h2>
<pb n="428"/>
汝發心守墓，以期令慈未往生則得往生，已往生即高增蓮品，當念
佛號。每日分二時，看淨土五經。金剛經功德雖大，於淨土法門，未能
發明。不如看淨土五經，於亡於存，均有實益也。念大悲咒亦分一時，
此外則專一念佛。念時，字字句句，必須聽得明明瞭了。即心中默念，
也要聽得明瞭。

<h2>復兆鏞居士書</h2>
閱汝書，可謂苦上加苦。鬚生感激心，切不可謂修持無功，而生退
惰，及怨天尤<little>（怨也）</little>人之心。當知汝之宿業應受大苦。由修持故，改
重為輕。從今以後，事事利人，心心省己。則後來境遇，當可轉好矣。
須知吾人宿世，業深滄海，罪高須彌。雖境不好，尚不至甚。回想幾多
大富大貴者，家敗人亡。況我宿生無福，今尚不至凍餒。校彼苦相，尚
勝萬倍。以勸人念佛求生西方，為自利利他之法。心果真誠，則業消福
增，日漸康泰矣。

<h1>餘文</h1>
<h2>百丈清規序辨訛</h2>
按百丈禪師，生於唐玄宗九年，壽九十五歲，至憲宗元和九年正月
歸寂。所著清規，首章即祝釐，次章即報恩，又次章即報本，此種極嚴
重之佛事，若無佛殿，向何處舉行乎。自百丈寂後，歷二百餘年，至宋
真宗景德元年，楊億為清規作序。有不立佛殿，唯樹法堂者，表佛祖親
囑受，當代為尊也。竊疑乃前立佛殿，後樹法堂，正合佛祖親囑受之意，
而近千年來，無人改正。今弘儲禪師，亦據此為論斷，不禁痛心疾首。
禪寺無佛殿，將絕無佛耶，抑傍邊小屋供佛耶，奉旨祝釐於偏傍小屋，
不唯輕佛，其輕君也大矣。以此一事，知此不字，唯字，乃前字，後字，
之訛。揚州所刻清規證義，已令改正。今避難寓靈巖，見所錄儲公所作
寶王殿記，深恐以訛傳訛，將人天師表之百丈，竟以魔外之行為誣之。
因略為辯論，以期後之來哲，各各尊佛尊祖，以維持法道於無既也。知
我罪我，所不計焉。

<pb n="429"/>
<h2>印光法師文鈔續編發刊序</h2>
淨土法門，其大無外，如天普蓋，似地均擎。無一法不從此法建立，
無一人不受此法鈞陶。以如來一代所說，一切大小乘法，皆隨眾生根性
而說。或契理而不能遍契群機，或契機而不能徹契至理。因玆如來出世
度生之本懷，郁而不暢。眾生即生了脫之大法，卷而未舒。華嚴雖已導
歸西方，而人天權乘未聞。諸經亦多略示端倪，而法門綱要未著。由是
如來興無緣慈，運同體悲，特於方等會上，說彌陀淨土三經。普被三根，
全收九界，闡如來成始成終之妙道，示眾生心作心是之洪猷。機理雙契，
凡聖齊資。如阿伽陀藥，萬病總治。如十方虛空，萬象總含。普令聖凡，
現生成辦道業。大暢如來，出世度生本懷。倘如來不說此法，則末世眾
生，無一能於現生了生死者。<le>光</le>宿業深重，受生佛法斷滅之鄉。出世半
年，又遭六月閉目之痛。入塾讀書，屢受盜匪兵戈之擾。稍開知識，復
中程朱闢佛之毒。所幸學識全無，不能造生陷阿鼻之業。設或才智等伊，
必至作十虛莫容之愆。由此意惡，長嬰病苦。數年直同廢人，一旦始知
錯誤。於是出家為僧，冀滅罪咎。宗教理深，無力研究。淨土道大，決
志遵行。擬作粥飯自了僧，不做弘法利生夢。三十三歲至普陀法雨寺，
住持化聞和尚，知<le>光</le>只會吃飯，別無所能。遂令常作食客，不委一毫事
務。二十餘年，頗得安樂。經年無一人來訪，無一函見投。宣統三年，
上海佛學叢報，高鶴年屢為郵寄。見所載文字，多合公道。間有涉政治
而稍側重者，竊恐人以此譏誚佛法，因用雲水僧常慚之名，寄書祈其秉
公立論，勿令美玉生瑕，編輯者並未寓目。後鶴年來山，為說所以。伊
紿去數稿登報，署常慚名，絕無知者。民國六年，徐蔚如得與其友三信，
印五千本，名印光法師信稿，送人。七年，搜羅二十餘篇，排於北京，
名印光法師文鈔，持其書來普陀求皈依，<le>光</le>令皈依諦公。八年，又印續
編。秋，其母歿於申寓，喪事畢，令商務印書館，合初續為一部，作一
冊。十二年，<le>光</le>令商務館另排增訂本，作四冊，留板，初次印二萬部。
十四年，又令中華書局排增廣本，仍作四冊。此後無論何種文字，概不
留稿。一免曠用施主錢財，一免徒刺明人慧眼。十九年，掩關蘇報國寺，
當家明道師，令人偷鈔。二十四年，彼去世，遂止。二十六年，避難靈
岩山，鈔者以其稿交當家妙真師，妙師又令於半月刊等報鈔錄。<le>光</le>知之，
<pb n="430"/>
勢不能已，只好詳校令排，滿彼之願。<le>光</le>幼失學問，長無所知，文極拙
朴，不堪寓目。然其所說，皆取佛經祖語之意，而隨機簡略說之，不敢
妄生異見以誤人。又加五十餘年之閱歷，若肯略其文而取其義，不妨作
一直指西歸之目標。宜致力於西歸，勇往直前，勿以木標惡劣並西歸之
路程亦不願視，則豎標歸西，兩無所憾矣。又初編雖印上十萬部，大通
家以專說信願念佛，因果報應，敦倫儘分，家庭教育，直是勸世白話文，
絕無撥雲見月，開門見山，豁人心目，暢佛本懷之語句，故若將浼焉。
亦有與<le>光</le>同一根性者，視作妙寶，由玆返迷歸悟，返邪歸正，生敦倫常，
歿生極樂者，大有其人焉。續編於初編所說外，益產婦念觀音，毒乳殺
兒女，此皆古今高僧醫人，所未說者，<le>光</le>則屢屢說之。古人不為良相，
必為良醫，以期濟世活人。<le>光</le>以無知無識粥飯僧，由徐蔚如一人傳虛，
竟致承虛接響之萬人傳實，以為善知識。彼既以訛傳訛，<le>光</le>不妨將錯就
錯，教人生有恃怙，死有歸宿，產無厄難，子不橫死，以盡我心。雖有
刺於明人慧眼，但以有益於人，無害於世，因隨順明道妙真二師之意，
而令其流通，並略敘其緣起。知我罪我，所不計也。

<h2>示靈巖打七規矩<little>（為在家弟子說）</little></h2>
靈巖規矩，係<le>光</le>所立，與天下叢林不同。<little>（唯杭州彌陀寺仿佛、彼
亦<le>光</le>立、後稍帶點應酬派、也放焰口、）</little>常年功課，與打七同。有請打
七者，不過多加三次迴向而已。無論請多請少，全堂通通照常念。所有
<little>（貝親）</little>資，全堂並外寮均分。無偏無黨，不以開多開少起爭執。一律
同念，<little>（貝親）</little>一律均分。但施主，請多人彼只得多人之功德，以故無
一人不念。若照別處，則打七者打七，不打者便閒住。於功課有間斷，
於僧眾有開否。此法實為辦道應酬佛七之第一法，為從來所未有，故人
多樂於靈巖打七也。

<h2>題佛舍利偈</h2>
<si>如來無生滅，眾生有罪福。福感佛出世，罪感佛入滅。佛雖示人滅，
仍不捨眾生。故留諸舍利，作得度因緣。當知此舍利，即是佛生身。亦
即佛法身，宜瞻禮供養。恪遵如來教，專修淨土法。速出五濁界，期暢
<pb n="431"/>
佛本懷。</si>

<h2>靈巖新建彌勒殿奠基祝願贊</h2>
<si>緬維地神，護法功深。彌勒樓閣重建新，願輸保護心。俾此法門，
萬古無災屯。</si>

<h2>張母王太夫人西歸頌</h2>
<si>懿哉張母，宿有慧根。賦性賢善，慈和如春。厚德載福，周濟飢貧。
子孫咸堪，詠吁嗟麟。</si>

<h2>敬恕堂匾跋</h2>
陶遺居士，相識有年。見其謙抑敬謹，知其所稟者遠。玆令為書堂
名，言先父惕甫公，修堂三楹，名敬恕。蓋欲後世子孫，永作規繩。意
欲請有德者書之，不幸而居其間九日即逝。遺與仲兄，謹承先志。四十
年來，額尚未書。祈<le>光</le>為書，不計工拙。<le>光</le>愧無德，又不善書。
為塞責
計，聊允其請。

<h2>相醫要義</h2>
有心無相，相隨心生。有相無心，相逐心滅。以此四句，對一切人
說。令有好相者力勉，無好相者力修。必期於好者永保其好，不好者即
變為好。相士常能以此告人，即廛為政，以相化民，其為功德，最為殊
勝。以此迴向西方，定可滿其所願。其力勉力修之道，無越敦倫儘分，
閑邪存誠，諸惡莫作，眾善奉行，信願念佛，求生西方。以此自行，復
以化他。尚可超凡入聖，況世間數十年富貴福澤乎哉。醫士醫病，亦宜
注意於此。能如此者，是名真醫，是為大醫王之真弟子也。

<h2>免難軼聞</h2>
此女人，命不該死，故坐於汽車之外。及車墮下河正下時，揚於其
岸，故衣絕未濕。蓋佛天鬼神，於坐車時，已為救之之法於前矣。想必
如是。又民十幾年，潘對鳧重修濟南淨居寺。開光唱戲，來客甚多。一
<pb n="432"/>
人領一小孩，在井邊看。小孩墮下井，立使人下井撈，水面無一物。用
竿子遍井底攪，亦無一物。其人回家，則小孩在家裡睡。如癡如呆，衣
服盡濕。問何以到家，云不知。因刻一碑，蓋一亭，名其井為聖井，搨
之寄<le>光</le>。<le>光</le>送真師，真師裱而掛於太平寺大殿下客廳。此致夢庵
，猜猜
此夢。
民廿七年，避地甌江度歲。臘底有青田至金華公路汽車一輛。晚開
出，隔麗水數十里之荒野江邊。司機不慎，車墮江中。乘客四十餘人，
均遭滅頂。翌日黎明，前往營救時，有一婦人，年約三十左右，坐江岸
道旁，如癡如醉，詢以何來，答言，昨暮乘車至此，問以全車遇險，爾
何無恙，對曰不知。質以當時情況，亦不了了。連日兩處新聞披露，莫
不咄咄嘆奇。還山後，曾以此一段新聞，備告師尊，當時亦只互相驚異。
予歸寮舍，後師飭侍役持此字條見示。看後挾書中，亦未重視也。公今
往生矣，用特檢出，以待裝池。殘零隻字，片羽吉光。曾憶某記載有保
存王右軍沽酒數斤之字條者，異常珍貴。則吾師此紙之價值，不待他年
評定也。庚辰除夕前二日敬識。辛己花朝後數日，書於靈巖山寺之養心
室中。甲午十月廿二日，奉妙真上人示，敬謹錄書。弟子慧健時年七十
有七。<little>（慧健為夢庵法名）</little>

<h2>名賢題詠冊小引<little>（代靈巖常住作）</little></h2>
<si>貴客蒞止，為古剎光。特備粗冊，祈題鴻章。用鎮三門，結蓮社香。
百年壽終，同往西方。</si>

<h2>詩人張永夫後身</h2>
張永夫，善詩性介，死而友盛青嶁，葬於靈巖山麓。越十八年，青
嶁誕期，一少年翰林來賀，即永夫後身也。

<h2>答丁福保居士代友人問一則</h2>
令友所問，以果地覺，為因地心者。以阿彌陀佛所證之菩提覺道，
即阿彌陀佛一句萬德洪名，包攝淨盡。念佛眾生，果能懇到執持憶念。
則以彌陀果德，熏染自己業識妄心。熏之久久，業盡情空。心與佛合，
<pb n="433"/>
心與道合。全眾生心，成如來藏。因該果海，果徹因源。以果地覺，為
因地心，如是如是。

<h1>文疏</h1>
<h2>植福祈嗣佛七文疏</h2>
伏以佛光普照，如秋月以當空。法化流行，若時雨之潤物。所求皆
遂，無願不從。仰叩洪慈，俯垂洞鑒。爰有一四天下，南贍部洲。囗囗
省，囗囗縣，囗囗名山，囗囗寺。秉釋迦如來遺教奉行，主修法事功德，
沙門囗囗令據囗囗省，囗囗縣，囗囗鄉，囗囗界下居住，奉佛修齋，植
福延齡祈生令嗣信男女囗囗一心上叩娑婆教主釋迦文佛，極樂世界阿彌
陀佛，消災延壽藥師如來，現坐道場觀音大士，十方三世無盡三寶，各
寶金蓮座下。願舒蓮目，俯鑒葵忱。切念弟子，叨生盛世，忝預人倫。
光陰已過四十，子息尚無一個。總因宿業深厚，現善微弱。致令子嗣缺
乏，不能慰承先啟後之心。福慧淺薄，無由行愛物仁民之事。由是特發
誠心，恭就口口寺。啟建佛七一堂，於囗囗月囗囗日開壇，恭請囗囗戒
德師僧，逐日稱念無量壽如來洪名聖號，至囗囗日圓滿。又於囗囗日，
設放普濟孤魂焰口一堂。於囗囗日，設如意大齋一堂。又以囗囗元，助
修天王寶殿。以此功德，專祈佛慈加被，法潤深滋。罪霧消而壽山聳峙，
石麟降而乾蠱聯芳。又祈祖禰同生蓮邦，現生眷屬悉增福壽。又祈雨順
風調，民康物阜。干戈永息，中外協和。四恩總報，三有齊資。法界眾
生，同園種智。恭乾三寶垂慈，證明攝受。謹疏。時維天運囗囗年囗囗
月囗囗日具呈

<h2>薦亡生西佛七文疏</h2>
伏以佛光普照，如杲日以麗天。法化流行，若甘露之潤物。有求皆
應，無願不從。仰叩洪慈，俯垂洞鑒。爰有一四天下，南贍部洲，囗囗
省，囗囗縣，囗囗寺。秉釋迦如來遺教奉行，主修法事功德，沙門囗囗。
今據囗囗省，囗囗縣，囗囗鄉，囗囗界下居住，奉佛修因，啟建薦亡生
西佛七道場，囗囗暨領闔家善眷人等，是日沐手焚香，一心歸命娑婆教
主釋迦文佛，極樂教主阿彌陀佛，十方三世無盡三寶，各寶金蓮座下。
<pb n="434"/>
顛願舒蓮目，俯鑒葵忱。切念囗囗，生於囗囗年囗囗月囗囗日囗囗時，
歿於囗囗年囗囗月囗囗日囗囗時痛。念渺爾去世，永背音容。未修念佛
三味，難免隨業昇沈。三途固屬苦荼，人天亦非安樂。若不往生西方，
決難身心自在。由是恭就囗囗寺，啟建薦亡生西念佛道場七永日，仗憑
戒德師僧，稱揚彌陀聖號。獻六味之香齋，供常住之三寶。六時憶念，
七日精修。所集功德，專祈口口神超淨域，業謝塵勞。蓮開九品之華，
佛授一生之記。又祈歷代祖宗，咸歸極樂。現在眷屬，均獲吉祥。四生
九有，同歸淨土法門。八難三途，共入彌陀願海。恭乾三寶慈悲，證明
攝受。謹疏。囗囗年囗囗月囗囗日具呈

<h2>植得延齡佛七文疏</h2>
伏以佛天普覆，但有感而皆通。法海無邊，唯竭誠者得益。仰叩洪
慈，俯垂洞鑒。爰有一四天下，南贍部洲，囗囗省，囗囗縣，囗囗寺。
秉釋迦如來遺教奉行，主修法事功德，沙門囗囗。今據囗囗省，囗囗縣，
囗囗鄉，囗囗界下居住，奉佛修因，啟建植福延齡佛七道場，信男女囗
囗本命囗囗月囗囗日囗囗時建生，現年囗囗歲，暨領闔家善眷人等。是
日沐手焚香，一心歸命，娑婆教主釋迦文佛，極樂教主無量壽佛，十方
三世無盡三寶，各寶金蓮座下。願舒蓮目，俯鑒葵忱。切念弟子叨生盛
世，忝預人倫。善根微弱，未知出世之方。過咎滋多，久昧修因之路。
又以天覆地載，師教親生。受恩則大越虛空，報德則少逾涓滴。若非投
誠三寶，曷由普報四恩。由是謹於即日，恭就囗囗寺，啟建植福延齡念
佛道場七永日。仗憑戒德師僧，稱揚無量壽佛聖號。獻六味之香齋，供
常住之三寶。六時憶念，七日精修。所集功德，專祈罪山崩倒，業海乾
枯。壽隨日增，福自天錫。現前眷屬，膺五福而培勝因。過去宗親，仗
佛慈而生淨土。四恩總報，三有齊資。法界有情，同圓種智。<little>（下略）</little>

<h2>懺悔發願佛七文疏</h2>
<little>（上略）</little>切念弟子囗囗宿業深重，現過殷繁。雖則專志淨業，未得
心佛相應。多年疾病纏綿，現今更加沈重。由是特祈囗囗寺，啟建念佛
求生西方道場一七。懇祈彌陀慈父及諸聖眾，特垂慈悲，速來接我，令
<pb n="435"/>
我正念分明，隨佛往生，不離當念，即生西方。見佛聞法，悟無生忍，
承佛慈力，及己願輪，回入娑婆，度脫眾生。若其世壽未盡，願祈速愈。
當盡此報身，弘揚淨土，廣度眾生，以報佛恩。又願先父，先姑，承此
功德，神超淨域，業謝塵勞，蓮開上品之華，佛授一生之記。家母囗氏，
深信佛法，專修淨業。臨終正念昭彰，蒙佛接歸極樂。先室囗氏，於此
佛七壇中，蒙佛慈悲加被，不離當念，便預蓮池。又願歷代祖宗，累劫
怨親。同登淨土玄門，共入彌陀願海。又願家門清吉，人眷平安，兵卻
早息，中外協和。恭乾三寶慈悲，證明攝受。謹疏。

<h2>植福延齡普佛文疏</h2>
伏以大覺世尊，實眾生之恃怙。藥師妙典，洵苦海之舟航。有求皆
應，無感不通。仰叩洪慈，俯垂洞鑒。爰有一四天下，南贍部洲，囗囗
國囗囗省囗囗縣囗囗山囗囗寺，秉釋迦如來遺教奉行，主修法事功德，
沙門口口。今據囗囗省囗囗縣囗囗鄉囗囗界下居住，奉佛修因，啟建植
福延齡普佛道場。信<little>（男女）</little>囗囗暨領闔家善眷人等，是日沐手焚香，
一心歸命娑婆教主釋迦文佛，消災延壽藥師如來，十方三世無盡三寶各
寶蓮座下。願舒紺目，俯鑒丹忱。竊念弟子雖生末法，幸處中華。蒙佛
聖之庇庥，賴父母之撫育。不唯受恩而冀報，兼欲懺罪而自新。由是謹
於即日，恭就囗囗寺，啟建植福延齡普佛道場一堂。仗憑戒德師僧，稱
揚藥師聖號，虔禮藥師海會佛及聖眾。以此功德，專祈弟子囗囗業障消
除，善根增長。壽與日而俱永，德隨時以益新。並願歷劫怨親，等蒙
解脫。現在眷屬，各獲安康。四恩總報，三有齊資。法界有情，同圓
種智，恭乾三寶慈悲，證明攝受。謹疏。
囗囗國囗囗年囗囗月囗囗日具呈

<h2>植福延齡佛七文疏</h2>
伏以佛光普照，如秋月以當空。法化流行，若時雨之潤物。所求皆
應，無願不從。仰叩洪慈，俯垂洞鑒。爰有一四天下南贍部洲，囗囗
國囗囗省囗囗縣囗囗名山囗囗寺，秉釋迦如來遺教奉行，主修法事功德，
沙門囗囗。今據囗囗市囗囗路囗囗界下居住，奉佛修齋，植福延齡信
<pb n="436"/>
<little>（男女）</little>囗囗，暨闔家善眷，一心上叩娑婆教主釋迦文佛，消災延壽
藥師如來，極樂世界阿彌陀佛，現坐道場觀音大士，十方三世無盡三
寶，各寶蓮座下。願舒蓮目，俯鑒葵忱。竊念弟子叨生盛世，幸預人
倫。賴祖先之德澤，致衣食尚無乏。每欲報德植福，修持淨業。無奈根
機淺薄，罪障宏深。悠悠虛度，未得實益。現被二豎所困，愈驚三界
無安。由是特發誠心，恭就囗囗寺，啟建專持阿彌陀佛萬德聖號佛七
一堂。擇於本月囗囗日開壇，恭請囗囗位戒德師僧，逐日一心稱念佛號，
至囗囗日圓滿。是晚設放普濟孤魂焰口一堂，以此功德，專祈佛慈加被，
法利潤滋。罪霧消而身心安樂，慧月朗而諦理洞明。現在道業增進，優
入聖賢之域。臨終形神俱妙，高登極樂之邦。又祈過去祖禰，同生西方。
現在眷屬，悉增福壽。又祈雨順風調，民康物阜，於戈息而中外協和，
禮讓興而風俗淳善。四恩總報，三有齊資。法界眾生，同圓種智。恭乾
三寶垂慈，證明攝受。謹疏。時維
公元囗囗年囗囗夏曆囗囗月囗囗日具呈

<h2>普利水陸請牒文疏</h2>
伏以大覺世尊，實眾生之恃枯。妙法靈文，乃苦海之舟航。仰叩洪
慈，俯垂洞鑒。爰有一四天下南贍部洲，囗囗國囗囗省囗囗縣囗囗山囗
囗寺，秉釋迦如來遺教奉行，主修法事功德，沙門囗囗。今據囗囗省囗
囗縣囗囗鄉囗囗界下居住，奉佛修齋，薦先延生，信<little>（男女）</little>囗囗行年
囗囗歲，本命囗囗宮，囗囗月囗囗日囗囗時建生。維日一心歸命娑婆教
主釋迦世尊，十方三世無盡三寶。願展慈光，俯鑒葵悃。竊念弟子與諸
眾生，白無始來，輪迴六道，迷心取境，背覺合塵。於真常中妄見無常，
於極樂中翻受極苦。不遇良緣，則何由滅罪而增福。不修勝法，則無從
薦親而解冤。逢囗囗寺糾集眾善，啟建萬年普利水陸，亦隨一分，以冀
備膺福祥，均資恩有。每年於囗囗月囗囗日開壇，至囗囗日圓滿。於中
一心奉請，十方法界四聖六凡，萬德萬靈，光降法筵，以申供養。伏憑
清眾諷誦囗囗如上合集功德。仰冀三尊允鑒，萬聖垂光。宏開拔苦之門，
大啟與樂之道。四恩三有，法界有情，悉皆頓出苦輪，即生樂國。預會
弟子，生崇福壽，沒歸蓮邦。本壇依科修奉外，各給牒文一道，俾本人
<pb n="437"/>
隨身佩執。俟百年報滿，仗此牒文，即生淨土。為此具牒，須至牒者。
給付預修培因信<little>（男女）</little>囗囗隨身收執。時維
公元囗囗年囗囗月囗囗日主修法事功德沙門囗囗給

<h2>禮拜大方廣佛華嚴經文疏</h2>
伏以大覺世尊，實眾生之恃估。華嚴妙典，乃苦海之舟航。有求皆
應，無感不通。仰叩洪慈，俯垂洞鑒。爰有一四天下，南贍部洲，囗囗
國囗囗省囗囗縣囗囗山囗囗寺，秉釋迦如來遺教奉行，主修法事功德，
沙門囗囗。今據囗囗省囗囗縣囗囗界下居住，奉佛修因，植福延齡信<little>（男
女）</little>囗囗，行年囗囗歲，本命囗囗宮，囗囗月囗囗日囗囗時建生。是日
熏沐焚香，一心歸命娑婆教主釋迦文佛，極樂導師阿彌陀佛，消災延壽
藥師如來，大方廣佛華嚴尊經，現坐道場觀音大士，十方三世無盡三寶，
各寶金蓮座下。願舒紺目之慈光，俯鑒愚誠之葵悃。竊念弟子自無始來，
輪迴六道。迷心取境，背覺合塵。縱身口意，造殺盜淫。與諸眾生互相
殘害。於真常中，妄見生滅。於極樂中，翻受苦毒。不遇良緣，則何由
滅罪而增福。不修勝法，則無從報恩而解怨。由是特發誠心，虔請囗囗
寺戒德僧囗囗大師，一字一拜，志誠頂禮大方廣佛華嚴經一部，八十一
卷。茲值功德圓滿，佛事周隆。仰企三尊加被，萬聖垂光。俾弟子本身
及闔家眷屬，悉皆災障冰消，吉祥雲集。福澤深於東海，壽量高於南山。
歷代先亡，蒙法利而同生極樂。綿延後裔，沐佛恩而均享安康。四恩總
報，三有齊資。法界有情，同圓種智。仰乾三寶慈悲，證明攝受。本壇
因即給牒一道，俾彼隨身佩執。俟百年報滿，仗此功德，往生淨土。須
至牒者。右牒給付修因企果植福延齡信<little>（男女）</little>囗囗收執。時維
公元囗囗年歲次囗囗囗囗月囗囗日主修沙門囗囗謹具
　　　　　　　　　　　　　　拜經比丘囗囗恭簽

<h2>禮拜大方廣佛華嚴經文疏</h2>
伏以大覺世尊，實眾生之恃估。華嚴妙典，乃苦海之舟航。有求皆
應，無感不通。仰叩洪慈，俯垂洞鑒。爰有一四天下，南贍部洲，囗囗
國囗囗省囗囗縣囗囗山囗囗寺，秉釋迦如來遺教奉行，主修法事功德，
<pb n="438"/>
沙門囗囗。今據囗囗省囗囗縣囗囗界下居住，奉佛修因，植福延齡信<little>（男
女）</little>囗囗，行年囗囗歲，本命囗囗宮，囗囗月囗囗日囗囗時建生。是日
熏沐焚香，一心歸命娑婆教主釋迦文佛，極樂導師阿彌陀佛，消災延壽
藥師如來，大方廣佛華嚴尊經，現坐道場觀音大士，十方三世無盡三寶，
各寶金蓮座下。願舒紺目之慈光，俯鑒愚誠之葵悃。竊念弟子自無始來，
輪迴六道。迷心取境，背覺合塵。縱身口意，造殺盜淫。與諸眾生互相
殘害。於真常中，妄見生滅。於極樂中，翻受苦毒。不遇良緣，則何由
滅罪而增福。不修勝法，則無從報恩而解怨。由是特發誠心，虔請囗囗
寺戒德僧囗囗大師，一字一拜，志誠頂禮大方廣佛華嚴經一部，八十一
卷。茲值功德圓滿，佛事周隆。仰企三尊加被，萬聖垂光。俾弟子本身
及闔家眷屬，悉皆災障冰消，吉祥雲集。福澤深於東海，壽量高於南山。
歷代先亡，蒙法利而同生極樂。綿延後裔，沐佛恩而均享安康。四恩總
報，三有齊資。法界有情，同圓種智。仰乾三寶慈悲，證明攝受。本壇
因即給牒一道，俾彼隨身佩執。俟百年報滿，仗此功德，往生淨土。須
至牒者。右牒給付修因企果植福延齡信<little>（男女）</little>囗囗收執。時維
公元囗囗年歲次囗囗囗囗月囗囗日主修沙門囗囗謹具
　　　　　　　　　　　　　　拜經比丘囗囗恭簽

<h2>禮拜大方廣佛華嚴經文疏</h2>
伏以大覺世尊，實眾生之恃估。華嚴妙典，乃苦海之舟航。有求皆
應，無感不通。仰叩洪慈，俯垂洞鑒。爰有一四天下，南贍部洲，囗囗
國囗囗省囗囗縣囗囗山囗囗寺，秉釋迦如來遺教奉行，主修法事功德，
沙門囗囗。今據囗囗省囗囗縣囗囗界下居住，奉佛修因，植福延齡信<little>（男
女）</little>囗囗，行年囗囗歲，本命囗囗宮，囗囗月囗囗日囗囗時建生。是日
熏沐焚香，一心歸命娑婆教主釋迦文佛，極樂導師阿彌陀佛，消災延壽
藥師如來，大方廣佛華嚴尊經，現坐道場觀音大士，十方三世無盡三寶，
各寶金蓮座下。願舒紺目之慈光，俯鑒愚誠之葵悃。竊念弟子自無始來，
輪迴六道。迷心取境，背覺合塵。縱身口意，造殺盜淫。與諸眾生互相
殘害。於真常中，妄見生滅。於極樂中，翻受苦毒。不遇良緣，則何由
滅罪而增福。不修勝法，則無從報恩而解怨。由是特發誠心，虔請囗囗
<pb n="439"/>
寺戒德僧囗囗大師，一字一拜，志誠頂禮大方廣佛華嚴經一部，八十一
卷。茲值功德圓滿，佛事周隆。仰企三尊加被，萬聖垂光。俾弟子本身
及闔家眷屬，悉皆災障冰消，吉祥雲集。福澤深於東海，壽量高於南山。
歷代先亡，蒙法利而同生極樂。綿延後裔，沐佛恩而均享安康。四恩總
報，三有齊資。法界有情，同圓種智。仰乾三寶慈悲，證明攝受。本壇
因即給牒一道，俾彼隨身佩執。俟百年報滿，仗此功德，往生淨土。須
至牒者。右牒給付修因企果植福延齡信<little>（男女）</little>囗囗收執。時維
公元囗囗年歲次囗囗囗囗月囗囗日主修沙門囗囗謹具
　　　　　　　　　　　　　　拜經比丘囗囗恭簽

<h1>楹聯</h1>
<h2>三門</h2>
<si>淨土法門普攝群機實如來成始成終之道
彌陀恩德遍沾含識示眾生心作心是之方</si>
<h2>彌勒閣</h2>
<si>彌勒為當來世尊遠本蓮經不宜實則久成無上道
樓閣乃法界全藏妙諦華嚴略顯觀茲可曉住斯人</si>
<si>寶閣覆十虛直同萬象空含圓彰法界修因事
分身遍塵剎宛若千江月印預攝龍華授記人</si>
<h2>大雄寶殿地藏殿</h2>
<si>願重悲深舉三根而普度眾生度盡方證菩提悲心無既
真窮惑盡超十地以獨尊地獄已空始示成佛慈誓莫窮</si>
<h2>觀音<little>（二首）</little></h2>
<si>妙相莊嚴普攝庶類大士現千手眼遍提普照
悲心惻怛廣度群萌眾生當一心志歸命投誠</si>
<h2>念佛堂<little>（二首）</little></h2>
<si>都攝六根淨念相繼莫訝一稱超十地
專注一境畢命為期須知六字括三乘</si>
<h2>贈法空大師贈郭介梅居士</h2>
<si>修行以對治煩惱習氣為本杯量容三千世界
<pb n="440"/>
省已以不肯放縱自欺為功渡生盡十二含靈</si>
<h2>贈戴滌塵居士<little>（二首）</little></h2>
<si>勸親修淨盡儒道五蘊皆空一法不立
祈眾往生暢佛懷諸惡莫作眾善奉行</si>

<h1>上海護國息災法會法語</h1>
<little>（自序見文鈔續編）</little>
<sr>鄧慧載記錄</sr>
<h2>第一日說吃素念佛為護國息災根本</h2>
<rubynote t="印光"/>本一無知無識之粥飯僧，祇會念幾句佛。雖虛度光陰七十餘年，
而於佛法，絕無徹底之研究。此次既以護國息災法會諸君之邀請參加，
情不可卻，且事關國家福利，亦屬應盡之責。遂不辭簡陋，來預此會。
但今天所講者，並無高深之理論，只述護國息災之根本方法。至於此次
法會之要義，待明日再講。
此次法會之目的，為護國息災，但何以方能達此種目的。餘以為根
本方法，在於念佛。蓋殺劫，及一切災難，皆為眾生惡業所感。人人念
佛，則此業可轉。如只有少數人念佛，亦可減輕。念佛法門，雖為求生
淨土，了脫生死而設，然其消除業障之力，實亦極其鉅大也。而真正念
佛之人，必先要敦倫儘分，閑邪存誠，諸惡莫作，眾善奉行。尤須明白
因果，自行化他。今日之非聖非孝，蔑道廢倫，殺父公妻等等邪說，皆
是宋儒破斥因果輪迴，以致生此惡果。如人人能明白因果道理，則斷無
人敢倡此謬說也。世間一成不變之好人少，一成不變之壞人亦少，大多
皆是可上可下，可好可壞，所以教化最為緊要。孔子曰，惟上智，與下
愚不移。只要加以教化，無不可以使之改惡歸善，放下屠刀，立地成佛，
惟在人之信念而力行耳。今日中國社會之所以如是紊亂者，皆無教化之
故也。但教化須在幼小時起，所謂教婦初來，教兒嬰孩。若小時不教，
大則難以為力矣。何則，習性已成，無法使之改易也。故念佛之人，須
注意教育其子女，使為好人，存好心，說好話，做好事。果能人人如是，
則災難自消，而國亦常蒙擁護矣。
念佛法門，根本妙諦，在淨土三經。而華嚴經中普賢行願品所示，
<pb n="441"/>
尤為根本不可缺乏之行願。蓋善財以十信滿心，參德雲比丘，即教以念
佛法門，得入初住，分證法身。從此歷參五十餘員知識，隨聞隨證，自
二住以至十地，歷四十位，最後於普賢菩薩處，蒙其開示加被威神之力，
所證與普賢等，與諸佛等，即是等覺菩薩。然後普賢菩薩，以十大願王，
導歸極樂，勸進善財，及華藏海眾，一致進行，求生西方極樂世界，以
期圓滿佛果。故知念佛法門，始自凡夫，亦可得入，終至等覺，亦不能
超出其外。實為十萬三世一切諸佛，上成佛道，下化眾生，成始成終之
總持法門。故得九界同歸，十方共贊，千經俱闡，萬論均宣也。
凡學佛之人，更有應注意之事，即切戒食葷，因食葷能增殺機。人
與一切動物，生於天地之間，心性原是相等，但以惡業因緣，致形體大
相殊異耳。若今世汝吃他，來世他吃汝，怨怨相報，則世世殺機無已時
矣。若能人人茹素，則可培養其慈悲心，而免殺機。否則縱能念佛，而
尚圖口腹之樂，大食葷腥，亦未能得學佛之真利益也。
再者，今人好言禪淨雙修，究則所謂雙修者，乃看念佛的是誰。此
仍重在參究，與淨土宗生信發願求往生，迥然兩事。又禪宗所謂明心見
性，見性成佛，係指親見當人即心本具之佛性而言。密宗所謂即身成佛，
蓋以即身了生死為成佛。若遽認以為成萬德具足，福慧圓滿之佛，則大
錯大錯。蓋禪家之見性成佛，乃是大徹大悟地位，若能斷盡三界內之見
思二惑，方可了生脫死。密宗之即身成佛，不過初到了生死地位。此在
小乘，則阿羅漢亦了生死。而圓教初信斷見惑，七信斷思惑，即已了生
死。七信與阿羅漢，了生死雖同，其神通道力，則大相懸殊。八九十信，
破塵沙惑，至十信後心，破一品無明，證一品三德秘藏，而入初住，是
為法身大士。歷十住，十行，十迴向，十地，等覺，四十一位，方入佛
位。其歷程尚有如此之遠，非一蹙即可驟至也。修淨土者，即生西方，
即了生死，亦是即身成佛，但淨宗不作此僭分說耳而與禪宗之純仗自力，
較其難易，實為天壤之別。尚望預會諸君，三復斯旨。

<h2>第二日說因果報應及家庭教育</h2>
昨日講淨土法門，今天講護國息災法會之意義。所謂護國息災云者，
是國如何護，災如何息。因是欲達此項目的，有二種辦法，一者臨時，
<pb n="442"/>
二者平時。如能平時茹素念佛，以求護國息災，固有無限之功德。即臨
時虔敬而求護息，亦有相當之效力，不過仍以平素大家護息為好。蓋平
素大家茹素念佛，願力相接，則邪氣消而正氣長，人人存好心，說好話，
做好事，國家得護而災殃自消矣。古書有云，聖人不治已病治未病，不
治已亂治末亂。蓋已亂之治易曉，未亂之治難明。夫治國亦如治病，有
治標者，有治本者。治病者是已亂之治，若求其速效，所謂頭痛醫頭，
腿痛醫腿，治其標也。其標既愈，然後再治其本，俾氣血周流，營衛舒
暢。本既痊愈，則精神振起，方能奮發有為。現者國家危難，已至千鈞
一發之際，餘以為今日治國，須標本兼治。兼治之法，最莫善於念佛吃
素，戒殺放生，而深明乎三世因果之理。現在世界之劫運，吾人所受種
種災難，皆是過去惡業所招，以致感受現在苦果。故知此惡業者，即過
去惡因之所造成也。欲免苦果，須去苦因。過去已種之苦因，念佛懺悔，
乃能消去。現在如不再種苦因，將來即能免受苦果。何謂苦因，貪瞋癡
三毒是也。何謂善因，濟物利人是也。若人人明達因果之理，則諸惡莫
作，眾善奉行，災害自無從起矣。唯今人不明因果之理，私欲填胸，無
惡不作，只知自己，不知有人。詎知利人即是利己，害人甚於害已。故
餘平素常言，因果者，聖人治天下，如來度眾生之大本也。捨因果而談
治國平天下，何異緣木而求魚，吾未見其能有得也。佛言，欲知前世因，
今生受者是，欲知來世果，今生作者是。如今生所作所為皆是惡事，來
世定得惡果。如今生所作所為皆是善事，來世定得善果。易曰，積善之
家，必有餘慶，積不善之家，必有餘殃。書曰，作善，降之百祥，作不
善，降之百殃。其理與吾佛所講因果正同。所謂餘者，乃正報之餘，非
正報也。本人來生後世所享受者，乃所謂本慶本殃也。餘報乃在其子孫，
餘慶餘殃，皆其祖父所積而成者也。
世人不知因果，常謂人死後，則告了脫，無善惡果報，此為最誤天
下後世之邪見。須知人死之後，神識不滅。如人人能知神識不滅，則樂
於為善。若不知神識不滅，則任意縱欲，殺父殺母，種種罪惡，由此而
生。此種極惡逆之作為，皆斷滅邪見所致之結果。人人能諸惡莫作，眾
善奉行，則天下太平，人民安樂。然此尚非究竟法。何為究竟法，是在
念佛求生西方，了生脫死。並須敦倫儘分，閑邪存誠，則國運可轉，災
<pb n="443"/>
難可消。蓋今日之災難，皆大家共業所招。如人人念佛行善，則共業可
轉，而劫運可消。如一二八滬戰時，念佛之人家，得靈感者甚多。彼自
己單修，尚得如此靈感，況人人共修者乎。故知國難亦可由眾人虔懇念
佛挽回也。又如觀世音菩薩，以三十二應身，入諸國土，尋聲救苦。如
至誠誦觀音聖號，自能得感應。古今得靈感而見諸載記者甚夥，諸君可
自翻閱之。除普門品中所述外，凡應以何身得度者，即現何身而救度之。
應以山河大地橋梁道路身得度者，即現山河大地橋梁道路身而救度之。
現在之人，發信心者太少，不發信心者太多。若人人發信心，則何災不
可消哉。且人之信心，須在幼小時培養。凡為父母者，在其子女幼小時，
即當教以因果報應之理，敦倫儘分之道。若待其長大，則習性已成，無
能為力矣。尤重者必在於胎教，孕婦能茹素念佛，行善去惡，目不視惡
色，耳不聽惡聲，身不行惡事，口不出惡言。使兒在胎中稟受正氣，則
天性精純，生後再加以教化，則無不可成為善人者。昔周太姜，太任，
太姒，相夫教子之淑德懿行，故能成周朝八百年之王業。<rubynote t="印光"/>常謂治國
平天下之權，女人家操得一大半。良以家庭之中。主持家政者，多為女
人，男人多持外務。其母若賢，子女在家中，耳濡目染，皆受其母之教
導，影響所及，其益非鮮。若幼時任性憍慣，俾其自由，絕不以孝弟忠
信因果報應是訓，長大則便能為殺父殺母之魔王眷屬矣。是故子女幼小
時，切須養其善心，嚴加約束。要知今日殺人放火，無惡不作之輩，皆
從彼父母憍生慣養而來。以孟子之賢，尚須其母三遷，嚴加管束而成，
況平庸者乎。現在大家提倡男女平權，謂為抬高女人的人格。不知男女
之身體既不同，而責任亦各異。聖人所謂男正位乎外，女正位乎內。正
位乎內者，即實行烹飪紡織，相夫教子之事也。今令女人任男人之事，
則女人正位之事荒廢矣。名雖為抬高女人的人格，實則為推倒女人的人
格。願女界英賢，各各認清自己的人格所在，則家庭子女，皆成賢善，
天下豈有不太平之理乎。以治國平天下之要道，在於家庭教育。而家庭
教育，母任多半。以在胎稟其氣，生後視其儀，受其教，故成賢善，此
不現形跡而致太平之要務，惜各界偉人，多未見及。願女界英賢，於此
語各注意焉。世俗皆稱婦人曰太太，須知太太二字之意義甚尊大。查太
太二字之淵源，遠起周代，以太姜，太任，太姒，皆是女中聖人，皆能
<pb n="444"/>
相夫教子。太姜生泰伯，仲雍，季歷，三聖人。太任生文王。太姒生武
王，周公。此祖孫三代女聖人，生祖孫三代數聖人，為千古最盛之治。
後世稱女人為太太者，蓋以其人比三太焉。由此觀之，太太為至尊無上
之稱呼。女子須有三太之德，方不負此尊稱。甚願現在女英賢，實行相
夫教子之事，俾所生子女，皆成賢善，庶不負此優美之稱號焉。其次須
認真茹素，人與動物，原是同等，何忍殺其性命，以充自己口腹。己身
微受刀傷，即感痛苦。言念及此，心膽慘裂，何忍殺生而食。況殺生食
肉之人，易起殺機。今世之刀兵災劫，皆由此而來。古語云，欲知世上
刀兵劫，但聽屠門夜半聲。世有許多人，雖明佛法道理，而視戒殺茹素
為難行。民國十年，餘往南京訪一友，其人請魏梅蓀見餘，以信佛念佛，
而不能吃素。告餘令其熟讀文鈔中，南潯極樂寺修放生池疏數十遍，即
能吃素矣。以其文先說生佛心性不二，次說歷劫互為父母兄弟妻子眷屬，
互生。互為怨家對頭，互殺。次引梵網，楞嚴，楞伽經文為證。熟讀深
思，不徒不忍食，且不敢食矣。魏居士未過二月，即絕不食肉矣。又上
海黃涵之居士之母，不能食素，且不信食素為學佛要事。黃涵之函詢其
法，餘令其於佛前朝夕代母懺悔業障，以母子天性相關，果能志誠，必
有感應。涵之依之而行，月餘，其母便吃長素矣。時年八十一，日課佛
號二萬聲，至九十三歲去世。餘望一切大眾，從今日起，注意戒殺茹素。
並勸自己之父母子女，及親友，共同茹素。要知此亦護國息災之根本方
法也。今日餘所講者，為護國息災之意義，而實行方法，乃在念佛茹素。
諸君幸勿以為淺近而不介意也。

<h2>第三日申述因果原理並以事實證明前昨兩日</h2>
餘曾將因果道理，及護國息災的方法，略略敘述，今日本可不必再
談因果。但有不得不申述者，擬進一步，將因果之原理，與事實，互證
說明，俾大眾知所儆惕。現在世人不曉因果之原理，以為妄談邪說。處
處討便宜，不肯吃虧。殊不知便宜即是吃虧，吃虧即是便宜。如今之為
父母者，多溺愛其子女，不嚴加約束，致養成其好錢財，好貪便宜，以
為可以保守家產，不致損失。豈知適得其反，遺患終身。間接則與國家
社會，亦有無限之影響。茲舉一事為例。隋代州趙良相，家資巨萬，有
<pb n="445"/>
二子，長曰孟，次曰盈，盈強孟弱。其父將終，分家資為二，孟得其上。
及良相死，盈盡霸取其兄之產。止與孟園屋一區，孟傭力自活。無何，
趙盈死，生孟家為兒，名環。後孟亦死，生盈家，與盈之子為兒，名先。
洎長，而孟家益貧，盈家益富，趙環即與趙先作僕使為活。諺云：「天道
弗平，盈者益盈。環一日聞其寡母曰，趙盈霸汝家產，致汝世貧，今至
為其奴，可不恥乎。環因懷恨，欲殺趙先。開皇初，環從先朝五臺，入
峨谷東數十里，深曠無人。環拔刀謂先曰，汝祖，我父，弟兄也，汝祖
霸我產業，致我世貧。今為汝僕，汝其忍乎，吾今殺汝也。先即疾走，
環逐之入林，見草庵，遂入。有老衲曰，子將何為。環曰，吾逐怨也。
老衲大笑曰，子且勿為，令汝自識之。各以藥物授之，充茶湯，食已，
如夢初醒，忽憶往事，感愧自傷。老衲曰，盈乃環之前身，霸他之業，
是自棄其業也。先乃孟之再來，受其先產，父命猶在耳。二人棄家從釋
修道，後終於彌陀庵。見清涼山誌。因果報應，彰明顯著，如響應聲，
如影隨形，絲毫不爽也。又如現在流傳五臺山人皮鼓一事，亦是因果最
顯明可畏者，為言其詳。唐北臺後黑山寺僧法愛，充監寺二十年，以招
提僧物，廣置南原之田，遺厥徒明誨。愛死，即生其家為牛，力能獨耕，
僅三十年。牛老且病，莊頭欲以牛從他易油。是夕，明誨夢亡師泣曰，
我用僧物，為汝置田，今為牛，即老且贏，願剝我皮作鼓，書我名字於
鼓上，凡禮誦當擊之，我苦庶有脫日矣。不然，南原之阜，變為滄瀛，
未應脫免耳。言訖，舉身自朴。誨覺，方夜半，鳴鐘集眾，具宣其事。
明日，莊頭報老牛觸樹死。誨依其言，剝皮作鼓，書名於上。即賣南原
之田，得價若干，五臺飯僧。誨復盡傾衣銖，為亡師禮懺。後送其鼓於
五臺山文殊殿，年久鼓壞，寺主以他鼓易之，訛傳以為人皮鼓耳。見清
涼山誌。蓋因果昭彰，無能或逃。然趙氏二子，夙世種有善根，能邂逅
高僧，居然成道。若一般凡庸，焉可自蒙，而且撥無因果，自誤誤人，
自害害人。今人皆唯看目前，不顧後世，好佔便宜，不願吃虧。其子女
耳濡目染，相習成風。而社會風俗，亦因之險惡。爭奪以起，大亂以興，
殺人盈城盈野，而目不為瞬，心不為顫，無非職是故也。且殺人者，殘
忍惡毒，不以為可悲可懼，反自矜其功，而他亦交相贊嘆。甚有殺父母，
殺兄長者，反自命為大義滅親。噫，禍變至此，天理絕，人道滅。不僅
<pb n="446"/>
道德喪亡，抑將浩劫相續。故現在欲救護國家，應從根本做起。根本為
何，即確信因果是。如洞明因果之理，而又篤信實行，則世道人心，自
可挽回。餘以為世界之宗教哲學，皆無佛教精奧而易行。令人之不信因
果，大多受宗儒之影響。宋代理學，如程明道，伊川，朱晦庵等，由看
佛大乘經，略領會全事即理之意致。及親近宗門知識，又會得法法頭頭，
不出一心之旨。實未備閱諸經論，及遍參各宗知識。遂竊取佛經之義以
自雄，用以發揮儒教之奧。又恐後人看佛經，知彼之所得處，遂昧心闢
佛。精妙處不好闢，即在事實上闢。謂佛所說之三世因果，六道輪迴之
事理，皆是騙愚夫愚婦奉彼教耳，實無其事。謂人死之後，形既朽滅，
神亦飄散，縱有剉斫舂磨，將何所施。又神已散矣，令誰受生。由此之
故，大開肆無忌憚之端，善無以勸，惡無以懲。謂天即理也，豈真有冕
旒而王者哉。謂鬼神為二氣之良能。謂打雷為陰陽之氣擊搏而成聲。將
實理實事，認作空談。專以正心誠意，為治國治民之本。不知正心誠意，
必由致知格物而來。彼以致知，為推極吾之知識，以格物，為窮盡天下
事物之理。而不知物，乃心中私欲，由有私欲，障蔽自心，則本具真知，
莫由顯現。由格除私欲，則其本具之真知自顯，真知顯，而意誠心正矣。
正心誠意，愚夫愚婦一字不識者，亦做得到。若如彼說，推極吾之知識，
窮盡天下事物之理，雖聖人亦做不到。故知此處一錯，治世之根本已失。
又以無因果輪迴，令人正心誠意，以無有因果，一死永滅，善惡同歸於
盡，誰復顧此空名，而正心誠意乎。又理學家謂有所為而為善即是惡，
此語直是破壞世間善法。何以故遽伯玉行年二十，而知十九年之非，行
年五十，而知四十九年之非，欲寡其過而未能，是有所為耶，無所為耶。
孔子以德不修，學不講，聞義不能從，不善不能改，為懮。年已七十，
尚欲天假數年，以期學易而免大過，是有所為耶，無所為耶。然自程朱
以後，儒者皆不敢說因果。以說則受人攻擊，謂非純儒，謂悖先賢。故
凡識見卑劣者，隨聲倡和以闢佛。識見高明者，無不偷看佛經以期自雄，
無不痛闢佛法，以為後來入鄉賢祠，入文廟之根據耳。在程朱當日之心，
只欲儒教興隆，不顧佛教存滅。馴至於今，由彼破因果輪迴之餘毒，至
今爆發，廢經廢倫，廢孝免恥，以成殺父殺母之惡劇，可不哀哉。
現在綏遠戰事甚急，災禍極慘，我忠勇之戰士，及親愛之同胞，或
<pb n="447"/>
血肉橫飛，喪身殞命。或屋毀家破，流離失所。無食無衣，飢寒交迫，
言念及此，心膽俱碎。今晨圓瑛法師，向餘說此事，令勸大家發心救濟。
集腋成裘，原不在多寡，有衣助衣，有錢助錢，功德無量，定得善果。
要知助人即助己，救人即救己，因果昭彰，絲毫不爽。若已有災難，無
人為助，能稱念聖號，佛菩薩於冥冥中，亦必加以佑護焉。餘乃一貧僧，
絕無積蓄，有在家弟子佈施者，皆作印刷經書用。今挪出一千圓，以為
援綏倡。能賑人災，方能息已災。現在一般士女，務尚奢華，一瓶香水
之值，有三四十圓，至二三百圓者。何如將此靡費之資，移作助綏之用。
又有一般人，多好斂財，生前既不願用，死後仍期帶於地下，欲其子女
以厚葬之，或留為子女用。殊不知現世有掘墓之危險，留之反受其害。
如現在陝西有掘墓團之組織，專門做此工作。為人子者，既孝其父母，
何忍因孝而使其枯骨暴露於地，莫如將此巨款以救濟他人之為善也。又
有貧苦之人，雖有志於此，而力未逮。餘以為可以念佛為助，既可息人
之災，又可息己之災，果何樂而不為乎。當滬戰時，蘇州曹滄洲居士之
孫，奉父命由滬赴蘇，迎其三叔祖，及叔父等往滬，彼叔祖叔父通不願
去。其人以其妻之珠寶等，纏之於腰，坐小火輪往滬。忽強盜來，欲跳
上岸，適墮水中，所帶金珠，可值二三萬，均送與為已換衣之一人，而
自稱貧士，為教蒙學之教師。倘大強盜知，則又不知要幾多萬令贖，豈
非錢財之禍人耶。今人只貪目前便宜，不能看破，為錢財而吃虧，其例
甚多，不勝枚舉。昔有某居士，問餘以挽回劫運之方。餘曰，此易易事，
在明因果之理，而篤行之耳。能發信心，必有善果。且作偽之心自消，
心中坦蕩蕩，任何災難，皆冰雪消融矣。洪楊之役，江西木商袁恭宏，
被匪所獲，縛於客廳柱上，門上加鎖，俟時而殺之。渠自意必死，乃默
念觀音聖號。良久入睡，醒而身在野地，仰首見星辰，遂得逃脫。以是，
甚望大家大發信心，秉乾為大父，坤為大母之德，存民吾同胞，物吾同
與之仁，凡在天地間者皆愛憐之，護育之，更能以因果報應，念佛求生
西方之道勸化之。倘人各實行，則國不期護而自護，災不期息而自息矣。

<h2>第四日說成佛大因果並略釋四料簡要義</h2>
前兩天餘曾將因果談過，今天仍談因果。須知前兩天所談者為小因
<pb n="448"/>
小果，今天所談者為大因大果。
佛之所以成佛，常享真常法樂，眾生之所以墮地獄，永受輪迥劇苦
者，皆不出因果之外。凡人欲治身心，總不能外於因果。現在人徒好大
言，不求實際，輒謂因果為小乘法，寶為大謬。詎知大乘小乘，總不外
因果二字。小乘是小因果，大乘是大因果。小因，是依生滅四諦，知苦
斷集，慕滅修道。小果，是證阿羅漢果。大因，是修六度萬行。大果，
是證究竟佛果。種瓜得瓜，種豆得豆，有其因必有其果，未之或爽也。
所以不獨世間人皆在因果之中，即菩薩佛，亦不出因果之外。若謂因果
為小乘，則菩薩佛，亦是小乘矣。其言之狂悖可知矣。本會是護國息災
法會，餘以為但息刀兵水火之災，尚非究竟，須並息生死煩惱之災，乃
為徹底辦法。吾人昧己法身，斷佛慧命，可悲可痛，較之色身被禍，何
止重百千萬倍。故必能護持法身慧命，斷生死煩惱，方算盡息災之能事。
佛教大鋼，不外五宗。五宗者，即律，教，禪，密，淨也。律為佛
法根本，嚴持淨戒，以期三業清淨，一性圓明，五蘊皆空，諸苦皆度耳。
教乃依教修觀，離指見月，徹悟當人本具佛性，見性成佛耳。然此但指
其見自性天真之佛為成佛，非即成證菩提道之佛也。密以三密加持，轉
識成智，名為即身成佛。此亦但取即身了生死為成佛，非成福慧圓滿之
佛也。此三宗，均可攝之於禪，以其氣分相同也。以故佛法修持之要，
不過禪淨二門。禪則專仗自力，非宿根成熟者，不能得其實益。淨則兼
仗佛力，凡具真信願行者，皆可帶業往生。其間難易，相去天淵。故宋
初永明壽禪師，以古佛身，示生世間，徹悟一心，圓修萬行，日行一百
八件佛事，夜往別峰，行道念佛。深恐後世學者，不明宗要，特作一四
料簡偈，俾知所趣。其偈曰，有禪有淨土，猶如戴角虎，現世為人師，
來生作佛祖。無禪有淨土，萬修萬人去，若得見彌陀，何愁不開悟。有
禪無淨土，十人九蹉路，陰境若現前，瞥爾隨他去。無禪無淨土，鐵床
並銅柱，萬劫與千生，沒個人依怙。此八十字，乃如來一代時教之綱要，
學者即生了脫之玄謨。閱者先須詳知何者為禪，何者為淨土，何者為有
禪，何者為有淨土。禪與淨土，乃約理約教而言，有禪有淨土，乃約機
約修而論。理教則二法了無異致，機修則二法大相懸殊。語雖相似，意
大不同。極須著眼，方不負永明之婆心矣。何謂禪，即吾人本具之真如
<pb n="449"/>
佛性，宗門所謂父母未生前本來面目。宗們語不說破，令人參而自得，
故其言如此。實即無能無所，即寂即照之離念靈知，純真心體也。<little>（離
念零知者、了無念慮、而洞悉前境也、）</little>淨士者，即信願持名，求生西
方，非偏指唯心淨土，自性彌陀也。有禪者，即參究力極，念寂情亡，
澈見父母未生前本來面目，明心見性也。有淨土者，即實行發菩提心，
生信發願，持佛名號，求生西方之事也。倘參禪未悟，或悟而未徹，皆
不得名為有禪。倘念佛偏執唯心而無信願，或有信願而不親切，皆不得
名為有淨土矣。至於雖修淨土，心念塵勞，或求人天福報，或求來生出
家為僧，一聞千悟，得大總持，宏揚佛法，教化眾生者，皆不得名為修
淨土人。以其不肯依佛淨土經教，妄以普通教義為準，則來生能不迷而
了脫者，萬無一二。被福所迷，從迷入迷者，實繁有徒矣。果能深悉此
義，方是修淨土人。眼中無珠者，每謂參禪便為有禪，念佛便為有淨土，
自誤誤人，害豈有極。此已說明禪淨有無，今再將偈語，逐段剖晰，方
知此八十字，猶如天造地設，無一字不恰當，無一字能更移。
其第一偈云，有禪有淨土，猶如戴角虎，現世為人師，來生作佛祖
者。蓋以其人既徹悟禪宗，明心見性，又復深入經藏，備知如來權實法
門，而於諸法之中，又復唯以信願念佛一法，以為自利利他通途正行。
觀經上品上生，讀誦大乘，解第一義，即此是也。猶如戴角虎者，以其
人禪淨雙修，有大智慧，有大禪定，有大辯才。邪魔外道，聞名喪膽，
如虎之戴角，威猛無儔。有來學者，隨機說法，應以禪淨雙修接者，則
以禪淨雙修接之。應以專修淨土接者，則以專修淨土接之。無論上中下
根，無一不被其澤，豈非人天導師乎。至臨命終時，蒙佛接引往生上品，
一彈指頃，華開見佛，證無生忍，最下即證圓教初住，亦有頓超諸位，
至等覺者。圓教初住，即能現身百界作佛，何況此後位位倍勝，直至四
十一等覺位乎。故曰，來生作佛祖也。
其第二偈云，無禪有淨土，萬修萬人去，若得見彌陀，何愁不開悟
者。以其人雖未明心見性，然卻決志求生西方。佛於往劫，發大誓願，
攝受眾生，如母憶子，眾生果能如子億母，志誠念佛，則感應道交，即
蒙攝受。力修定慧者，固得往生。即五逆十惡，臨終苦逼，發大慚愧，
稱念佛名，或至十聲，或止一聲，直下命終，亦皆蒙佛化身，接引往生，
<pb n="450"/>
非萬修萬人去乎。然此雖念佛無幾，以極其猛烈，故能獲此巨益，不得
以泛泛悠悠者校量其多少也。既生西方，見佛聞法，雖有遲速不同。然
已高預聖流，永不退轉，隨其根性淺深，或漸或頓，證諸果位。既得證
果，則開悟不待言矣。所謂，若得見彌陀，何愁不開悟也。
其第三偈云，有禪無淨土，十人九蹉路，陰境若現前，瞥爾隨他去
者。以其人雖徹悟禪宗，明心見性，而見思煩惱，不易斷除。直須歷緣
鍛煉，令其淨盡無餘，則分段生死，方可出離。一毫未斷者勿論，即斷
至一毫未能淨盡，六道輸回，依舊難逃。生死海深，菩提路遠，尚未歸
家，即便命終，大悟之人，十人之中，九人如是，故曰，十人九磋路。
蹉者，蹉跎，即俗所謂擔閣也。陰境者，中陰身境，即臨命終時，現生，
及歷劫善惡業力所現之境。此境一現，眨眼之間，隨其最猛烈之善惡業
力，便去受生於善惡道中，一毫不能自作主宰。如人負債，強者先牽，
心緒多端，重處偏墜。五祖戒再為東坡，草堂青復作魯公，此猶其上焉
者。故曰，陰境若現前，瞥爾隨他去也。陰，音義與蔭同，蓋覆也。謂
由此業力，蓋覆真性，不能顯現也。瞥，音撇，眨眼也。有以蹉為錯，
以陰境為五陰魔境者，總因不識禪，及有字，故致有此謬誤也。登有大
徹大悟者，十有九人，錯走路頭，即隨五陰魔境而去，著魔發狂耶。夫
著魔發狂，乃不知教理，不明自心，盲修瞎練之增上慢種耳。何不識好
歹，以加於大徹大悟之人乎。所關甚大，不可不辨。
其第四偈云，無禪無淨土，鐵床並銅柱，萬劫與千生，沒個人依怙
者。有謂無禪無淨，即埋頭造業，不修善法者，大錯大錯。夫法門無量，
唯禪與淨，最為當機。其人既未徹悟，又不求生，悠悠泛泛，修餘法門。
既不能定慧均等，斷惑證真，又無從仗佛慈力，帶業往生。以畢生修持
功德，感來生人天福報。現生既無正智，來生必隨福轉，耽著五欲，廣
造惡業。既造惡業，難逃惡報。一氣不來，即墮地獄，以洞然之鐵床銅
柱，久經長劫，寢臥抱持，以償彼貪聲色殺生命等種種惡業。諸佛菩薩，
雖垂慈愍，惡業障故，不能得益。清截流禪師謂，修行之人，若無正信
求生西方，泛修諸善，名為第三世怨者，此之謂也。蓋以今生修行，來
生享福，倚福作惡，即獲墮落，樂暫得於來生，苦永貽於長劫。縱令地
獄業消，又復轉生鬼畜，欲復人身，難之難矣。所以佛以手拈土，問阿
<pb n="451"/>
難曰，我手土多，大地土多。阿難對佛，大地土多。佛言，得人身者，
如手中土，失人身者，如大地土。萬劫與千生，沒個人依怙，猶局於偈
語，而淺近言之也。永明禪師，恐世人未能將禪淨之真義，觀察清晰，
故作此偈以明之，可謂迷津之寶筏，險道之導師，厥功偉矣。良以一切
法門，專仗自力，淨土法門，兼仗佛力。一切法門，惑業淨盡，方了生
死。淨土法門，帶業往生，即預聖流。世人不察，視為弁髦，良堪浩嘆。
今人每以話頭看得恰當，臨終去得好，便為了脫，不知此語，乃未開正
眼之夢話也。茲引數事為例。如清乾嘉間，有三禪僧，為同參，死後，
一生江蘇，為彭文章，一生雲南，為何桂清，一生陝西，為張費，三人，
唯彭記得前生事。後入京會試，俱見二人，遂說前生為僧事。二人雖不
記得，一見如同故人，成莫逆交。殿試，彭中狀元，何榜眼，張傳臚。
彭也放過主考學臺，然頗貪色，後終於家。何作南京制台，洪楊反，失
南京，被皇上問罪死。張尚教過咸豐皇帝書，迴迴要反，騙去殺之。此
三人，也不是平常僧，可惜不知求生西方，雖得點洪福，二人不得善終，
彭竟貪著女色，下生後世，恐更不如此生矣。又蘇州吳引之先生，清朝
探花，學問道德相貌俱好。民十年，朝普陀會餘，自言伊前生是雲南和
尚。以燒香過客，不能多敘，亦未詳問其由。十一年，餘往揚州刻書，
至蘇州一弟子家，遂訪之，意謂夙因未昧。及見而談之，則完全忘失了，
從此永無來往。迨十九年，餘閉關報國寺，至十一月，彼與李印泉，李
協和二先生來。餘問，汝何以知前生是雲南僧。伊云：「我二十六歲做一
夢，至一寺，知為雲南某縣某寺，所見的殿堂房舍，樹木形狀，皆若常
見，亦以己為僧。醒而記得清楚，一一條錄。後一友往彼作官，<little>（張仲
仁先生、尚知此人姓名、）</little>持去一對，絲毫不錯。餘曰，先生已八十歲，
來日無多，當恢復前生和尚的事業，一心念佛，求生西方，庶可不負前
生修持之苦功矣。伊云：「念佛怎麼希奇。餘曰，念佛雖不希奇，世間無
幾多人念。頂不希奇的事，就是吃飯，全世界莫一個人不吃飯，此種最
不希奇的事，汝為什麼還要做。伊不能答，然亦不肯念。伊問二位李先
生，君等念否。答曰，念，伊仍無下語。至十二月三十夜，將點燈時去
世，恰滿八十歲。此君前生也很有修持，故今生感得大功名，大壽命。
今生只盡倫常，佛法也不相信了，豈不大可哀哉。然此四人，均尚未有
<pb n="452"/>
所證，即已有所證，未能斷盡煩惑，也難出離生死。如唐朝圓澤禪師，
曉得過去未來，尚不能了，況只去得好，就會了乎。唐李源之父，守東
都，安祿山反，殺之，李源遂不願做官，以自己洛陽住宅，改做慧林寺，
請圓澤做和尚，伊亦在寺修行。過幾年，李源要朝峨眉，邀圓澤同去。
圓澤要走陝西，李源不願到京，定規要由荊州水道去。圓澤已知自己不
能來矣，遂將後事一一開明，夾於經中，尚不發露，遂隨李源乘船去。
至荊州上游，將進峽，其地水險，未暮即住。忽一婦，著錦襠，在江邊
打水，圓澤一見，雙目落淚。李源問故。圓澤曰，我不肯由此道去者，
就是怕見此女人。此女人懷孕已三年，候吾為子，不見則可躲脫，今既
見之，非為彼做兒子不可。汝宜念咒，助我速生，至第三日，當來我家
看我，我見汝一笑為信。過十二年，八月十五夜，至杭州天竺葛洪井畔
來會我。說畢，圓澤坐脫，婦即生子。三日，李源去看，一見，其兒即
笑。後李源回慧林，見經中預道後事之字，益信其為非平常人。至十二
年，李源預到杭州，至八月十五夜，往所約處候之。忽隔河一放牛孩子，
騎牛背，以鞭打牛角唱曰，三生石上舊精魂，賞月吟風不要論，慚愧情
人遠相訪，此身雖易性常存。李源聞之，遂相問訊，談敘。敘畢，又唱
曰，身前身後事茫茫，欲話因緣恐斷腸，吳越江山游已遍，卻回煙棹上
瞿塘。遂乘牛而去。此種身分，尚了不了，況只話頭看得恰當，去得好，
就會了乎。仗自力了生死，有如此之難，仗佛力了生死，有如彼之易，
而世人每每捨佛力而仗自力，亦莫明其妙。今二語為之說破，只是要顯
自己是上等人，不肯做平常不希奇的事之知見所誤也。願一切人，詳思
此五人之往事，如喪考妣，如救頭然，自利利他，以修淨業，方可不虛
此生此遇矣。

<h2>第五日略釋天台六即義兼說吃素放生</h2>
淨土法門，三根普被，利鈍全收，契理契機，至頓至圓，洵為利生
唯一無上法門。唯現在之人，或者自高自大，謂既云眾生即佛，則我即
是佛，何必再念佛乎。或者以我既為苦惱凡夫，何能了生脫死，唯求來
生不失人身耳。此兩種人，皆不明因果所致，故今日仍講因果。須知眾
生即佛者，以其具有佛性之真因也，設不修念佛妙行，佛性無由顯現，
<pb n="453"/>
何能得了生死成佛道之實果乎。譬如寶鏡蒙塵，光明不現，實未失之也。
若肯用力揩磨，自可照天照地矣。若言我是苦惱凡夫，不能生西方了生
脫死，以至成佛者，乃業深障重，自甘墮落也。且今世之人，有下棋噪
麻雀而累死者，不知有多少。若能以此勞苦，修行念佛，何愁不往生西
方，上證佛果乎。蓋佛本是眾生修持得證佛果之人耳。隋天台智者大師，
著觀無量壽佛經疏，立六即佛義，以對治自甘墮落，及妄自尊大之病。
六即佛者，一理即佛，二名字即佛，三觀行即佛，四相似即佛，五分證
即佛，六究竟即佛也。六明階級淺深，即明當體就是。譬如初生孩子，
與其父母形體無異，而力用則大相懸殊。不得謂初生孩子非人，亦不得
以成人之事令孩子擔當也。若能知六而常即，則不生退屈。知即而常六，
則不生上慢。從茲努力修持，則由凡夫而圓證佛果，由理即佛而成究竟
即佛矣。
理即佛者，一切眾生，皆有佛性，雖背覺合塵，輪迴三途六道，而
佛性功德，仍自具足，故名理即佛，以心之理體就是佛也。無機子頌曰，
動靜理全是，行藏事盡非，冥冥隨物去，杳杳不知歸。以一切眾生，未
聞佛法，不知修持，而一念心體，完全同佛，故曰，動靜理全是。由其
迷背自心，作諸事業，故曰，行藏事盡非，事完全不與佛性相應也。終
日終年，昏昏冥冥，隨煩惱妄想之物欲而行，從生至死，不知返照回光，
故曰，冥冥隨物去，杳杳不知歸也。
名字即佛者，或從善知識，或從經典，聞即心本具寂照圓融不生不
滅之佛性，於名字中，通達瞭解，知一切法皆為佛法，一切眾生皆可成
佛，所謂聞佛性名字，即得瞭解佛法者是也。頌曰，方聽無生曲，始聞
不死歌，今知當體是，翻恨自蹉跎。以從前只知生死輪迴，無有了期，
今知佛性真常，不生不滅。既知當體就是成佛真因，則汲汲修持，反恨
從前虛度光陰，以致未能實證也。
觀行即佛者，依教修觀，即圓教五品外凡位。五品者，一隨喜品，
聞實相之法，而信解隨喜者。二讀誦品，讀誦法華，及諸大乘經典，而
助觀解者。三講說品，自說內解，而導利他人者。四兼行六度品，兼修
六度，而助觀心者。五正行六度品，正行六度，而自行化他，事理具足，
觀行轉勝者。頌曰，念念照常理，心心息幻塵，遍觀諸法性，無假亦無
<pb n="454"/>
真。既圓悟佛性，依教修觀，對治煩惱習氣，故曰，念念照常理，心心
息幻塵。了知一色一香，無非中道，一切諸法，無非佛法，一切眾生，
皆當作佛，故曰，遍觀諸法性，無假亦無真。
相似即佛者，謂相似解發，即圓教十信內凡位也。初信斷見惑，七
信斷思惑，八九十倍斷塵沙惑。頌曰，四住雖先脫，六塵未盡空，眼中
猶有翳，空裡見華紅。四住者，一見一切住地，乃三界之見惑也。二欲
愛住地，乃欲界之思惑也。三色愛住地，乃色界之思惑也。四有愛住地，
乃無色界之思惑也。初信斷見，七信斷思，故曰，四住雖先脫。然由色
聲香味觸法之習氣未盡，故曰，六塵未盡空，此但指七信位說。八九十
信，塵沙惑破，習氣全空矣。習氣者，正惑之餘氣耳。如盛肉之盤，雖
經洗淨，猶有腥氣。貯酒之瓶，雖經蕩過，猶有酒氣。眼中猶有翳，空
裡見華紅者，以無明未破，不能見真空法界之本體也。
分證即佛者，於十信後心，破一分無明，證一分三德，即入初住，
而證法身，是為法身大士。從初住至等覺，共四十一位，各各破一分無
明，證一分三德，故名分證即佛也。以無明分四十二品，初住破一分，
以至十住則破十分，歷十行，十迴向，十地，以至等覺，則破四十一分
矣。初住，即能於無佛世界，現身作佛，又復隨類現身，度脫眾生，其
神通道力，不可思議。何況位位倍勝，以至四十一位之等覺菩薩乎。頌
曰，豁爾心開悟，湛然一切通，窮源猶未盡，常見月朦朧。豁爾心開悟，
湛然一切通者，頌其分破分證之景象也。窮源猶未盡，常見月朦朧者，
頌其猶有無明雲，未能徹見性天真月之光輝也。
究竟即佛者，從等覺，再破一分無明，則真窮惑盡，福慧圓滿，徹
證即心本具之真如佛性，入妙覺位，成無上菩提道矣。頌曰，從來真是
妄，今日妄皆真，但複本時性，更無一法新。從來真是妄者，未悟以前，
只此旨空之五蘊，而妄生執著，色法心法，互相形立，則苦厄隨生。既
悟之後，亦只此五蘊，而全體是一個真如，了無色心五蘊之相可得。故
曰，從來真是妄，今日妄皆真也。然此所證之真，並非新得，不過復其
本具之真如佛性而已。故曰，但複本時性，更無一法新也。又眾生在迷，
見佛菩薩，及一切眾生，皆是眾生，故毀謗佛法，殺害眾生，不知罪過，
反以為樂。佛既徹悟心佛眾生三無差別之心，見一切眾生，完全是佛，
<pb n="455"/>
故於怨於親，皆為說法，令得度脫。縱令極其惡逆不信之人，亦無一念
棄捨之心，以見彼是未成之佛故也。
今晨黃涵之對餘曰，圓瑛法師言，道場將近圓滿，於圓滿日，舉行
放生，從十六日，說三歸五戒，祈為大眾宣說放生受歸戒之大意，俾大
家同發利人利物之心，故不得不為宣說也。本法會原為護國息災，若推
究災之來因，多由殺生而起。欲止殺業，須從戒殺吃素護惜物命，及買
放物命而起。大家各鬚髮心，護惜物命。欲知世上刀兵劫，但聽屠門半
夜聲，此語當奉為箴銘，力加警惕。蓋放生之意義，即是使大家發心護
生，自己放生，當然不再殺生，即已不放生，看到他人放生，抑又何忍
殺生。如人人能護惜生物，不加殘害，則殺劫可消，而國運可轉矣。但
世人，尚有一面出資放生，一面仍照常殺生吃肉，如此，雖有放生之小
功德，何能敵殺生之大罪過乎。現本會定於圓滿日舉行放生，願諸位發
心捐助，自利利物，功德不可思議。至於此次皈依弟子之供養，決定完
全作為賑災之用，<rubynote t="印光"/>絕不取用分文。蓋餘一孤僧，既無廟宇，又無徒
弟，除衣食外，留錢何用。一旦命終，用火燒後，骨燼投入大海，不須
造塔，及作任何紀念也。且此皈依之事，最初餘本不應允，卒以圓瑛法
師，及屈文六居士之敦勸，以為諸人求法心殷，為滿彼等之願，情不可
卻，故乃允許。餘素輕視金錢，不似他人每名弟子須出香敬若干，始准
皈依，餘則即無錢亦可皈依，祈要其能有虔心修持耳。蓋勿以皈依一事，
如做買賣，須出價若干，方能購貨幾許看，則方是真實皈依佛法之信徒，
方可得了生脫死，超凡人聖之大利益矣。

<h2>第六日以真俗二諦破諸執見及說近時靈感</h2>
世人執空執有，妄生已見，故迷而不覺。世尊設教，即欲令眾生破
此二見，特設一念佛法門，俾其從有而至空，得空而不廢有，則空有二
法，互相資助，得益甚大。況仗彌陀願力，故其力用，超過一切法門，
而為一切法門之所歸宿也。世有一種下劣知見人，教以念佛求生西方，
則曰，我等業力凡夫，何敢望生西方，但求不失人身即足矣。此種知見，
由不知眾生心性，與諸佛之心性，一如無二。但以諸佛修德至極，性德
圓彰，眾生唯具性德，絕無修德，縱有所修，多屬悖性而修，反增迷悖
<pb n="456"/>
耳。又有一種狂妄知見人，教以念佛，則曰，我就是佛，何須念佛。汝
等不知自己是佛，不妨常念，我既自知是佛，何得頭上安頭。此種知見，
由於只知即心本具佛性之佛，不知斷盡煩惑，圓滿福慧之佛。此種人若
知性修理事，不可偏執，力修淨行，則遠勝生下劣知見者。否則自誤誤
人，永墮阿鼻地獄，了無出期矣。故執空執有之謬知，下劣狂妄之謬見，
唯念佛最為易治。以是心作佛，是心是佛，若不作佛，則不是佛矣。此
二句經文，為破下劣狂妄二見之無上妙法也。克論佛法大義，不出真俗
二諦。真諦一法不立，即聖智所見之實體也。俗諦萬行圓彰，即法門所
修之行相也。<little>（俗、即建設之義、不可作世俗、俗鄙講、）</little>
學佛之人，必須真俗圓融，一道齊行。以其一法不立，始能修萬行
彰之道。萬行圓彰，始能顯一法不立之體。今為易解，特說一喻。真如
法性之本體，如大圓寶鏡，空空洞洞，了無一物。而胡人來則胡人現，
漢人來則漢人現，胡漢俱來則俱現。正當空空洞洞，了無一物時，不妨
胡來胡現，漢來漢現。正當胡來胡現，漢來漢現時，仍然空空洞洞，了
無一物。禪宗多主真諦，即在萬行圓彰處，指其一法不立。淨宗多主俗
諦，即在一法不立處，指其萬行圓彰。明理智士，自無偏執。否則寧可
著有，不可著空。以著有，雖不能圓悟佛性，尚有修持之功。著空，則
撥無因果，成斷滅見，壞亂佛法，疑誤眾生，其禍之大，不可言宣。吾
人念佛，當從有念而起，念至念寂情亡時，則既無能念之我，亦無所念
之佛，而復字字句句，歷歷分明，不錯不亂，即所謂念而無念，無念而
念也。念而無念，無念而念者，正念佛時，了無起心念佛之情念。雖無
起心念佛之情念，而復歷歷明明，相續而念。然此工夫，非初心所能即
得。若未到無念而念之工夫，即不以有念為事，則如毀屋求空。此空非
是安身立命之所。古之禪德，多有禮拜持誦，不惜身命，如救頭然者。
故永明壽禪師，日課一百零八種佛事，夜往別峰，行道念佛。況後世學
者，不重事修，而欲成辦道業乎。以大悟一法不立之理體，力行萬行圓
修之事功，方是空有圓融之中道。空解脫人，以一法不修為不立，諸佛
稱為可憐憫者。蓮池大師云，著事而念能相續，不虛入品之功。執理而
心實未通，難免落空之禍。以事有挾理之功，理無獨立之能，故也。吾
人學佛，必須即事而成理，即理而成事。理事圓融，空有不二，始可圓
<pb n="457"/>
成三昧，了脫生死。若自謂我即是佛，執理廢事，差之遠矣。當用力修
持，一心念佛，從事而顯理，顯理而仍注重於事，方得實益。如等覺菩
薩，尚以十大願王，迴向往生西方極樂世界，以期圓滿佛果。今以凡夫
而不自量，視念佛為小乘，不足修持，則將來定入阿鼻地獄矣。又念佛
人，要各盡己分，不違世間倫理，所謂敦倫儘分，閑邪存誠，諸惡莫作，
眾善奉行。若不孝父母，不教子女，乃佛法中之罪人，如此而求得佛感
應加被，斷無是理。故學佛者，必須父慈子孝，兄友弟恭，己立立人，
自利利他。各盡己分，以身率物。廣修六度萬行，以為同仁軌範。須知
孝悌忠信，禮義廉恥，亦在六度萬行之中。世之不信佛者，如戴著色眼
鏡，以觀察事物，紅綠彩色，由鏡而異，不得事物之本色。故大學有格
物致知之說，良有以也。我等學人，切勿妄執己見，如妄執己見，坐並
觀天，一俟閻羅索命，方悟前非，亦悔之晚矣。斯世澆漓，社會紊亂，
天災人禍，疊環相生。欲謀挽救，須人人敦倫儘分，孝親慈幼，愛人若
己，大公無私方可。以人心和平，世界自安，國難自息矣。現在最大之
禍患，在於人存私心，私心之極，則親子可殺其父母。世人多羡唐虞之
治，熙熙皞皞，天下太平。而嘆今之世風頹喪，人心澆漓。然一究其何
以至此，則公與私耳。公極，則世界大同，私極，則子殺其父母。若彼
此破除私見，無相殘害，則唐虞三代之世，又何難復見於今日哉。昔普
陀一老僧行路，適腿碰其凳，遂將凳踢倒，連踢幾腳。此種知見，皆因
任己我慢，絕不返省之所致也。此見大發，則必至殺父殺母，尚不以為
恥，反以為功矣。現在殺機更盛，殺人之工具亦益見巧妙，大劫當前，
誰能逃得，唯有大眾虔誠念佛，哀冀佛力之加被。滬戰時，閘北房舍，
多成灰燼，獨餘皈依弟子更馨培之寓所，未曾波及。蓋當戰事劇烈時，
彼全家同念觀世音聖號。且最奇異者，戰事起後第七日，渠一家人，始
由十九路軍救出。及戰停歸家，室中諸物，一無所失。非菩薩之佑護，
何能如是。渠供職新聞報館已數十年，夫妻均菇素念佛甚虔。是知觀音
菩薩，大慈大悲，遇有災難，一稱聖號，定蒙救護也。或曰，世人千萬，
災難頻生，觀音菩薩僅是一人，何能一時各隨其人而救護之耶。即能救
護，亦不勝其勞矣。殊不知並非觀音處處去救，乃眾生心中之觀音救之
耳。觀音本無心，以眾生之心為心，故能應以何身得度者，即現何身而
<pb n="458"/>
為說法。如皜月當空，所有水中皆現月影，千江有水千江月，此月為多
為一耶。不可言一，萬水之月各現矣。不可言多，虛空之月常一也。諸
佛菩薩之救度有情，亦復如是。其不得感應者，唯以眾生之不虔誠，非
菩薩之不救護也。如一池污濁之水，欲月現其中，豈可得乎。明乎此，
我等大眾念佛，猶有不正心誠意，虔懇而為之者，吾不信也。山西聞喜
縣，一弟子葉滋初，騎騾行於大嶺間，一邊高峰，一邊深澗，雪凍成冰，
騾滑而蹌，遂跌下澗，半崖有一株大樹，恰落到樹之中間，得以無虞，
否則粉身碎骨矣。此樹何由而有，乃觀音所示現也。又民十七年，寧波
蔡仁初，於滬開五金玻璃店，人極淳厚，與聶雲臺善。雲臺令常念觀音，
意防綁票，仁初信之。一日，將出，自己汽車在門外，綁匪以手槍趕開
車者去，匪坐其上。仁初一出即上車，隨即開去，方知被綁，乃默念觀
音，冀車壞得免。已而輪胎爆裂，車行蠕蠕。再前行，油缸炸破，車遭
火焚。匪下車恨甚，向之開三槍，而蔡以三跳免，遂乘人力車歸。其年
六月，與其夫人，同在普陀皈依。又張少濂，為某洋行經理，素不信佛。
一日，坐汽車行於冷靜處，二匪以小六門趕開車者去。張云：「君上車坐，
令彼開往何處即已。二匪人各持手槍向張。張默念觀音，行至鬧熱處，
適有二人打架，巡捕吹嘯，二匪跳下車逃去。蓋以念觀音之故，致匪誤
會為捉己故也。其舅周渭石，先皈依，一日請餘至其家，少濂亦皈依。
又鎮海李覲丹之子，為洋行買辦。得吐血病二年，有時吐，即不吐時，
痰中亦當帶血。一日，為匪綁去，覲丹畏懼異常，全家念觀音求救，復
請法藏寺僧助念。後匪索銀五十萬圓，李家只允五萬，匪魁謂非五十萬
不可。然每說五十萬時，頭即作痛，竟以五萬圓贖回。且自匪綁去，不
但不吐血，連吐痰也不帶血了。二年多之痼疾，由被綁而全愈矣。以上
所述感應事跡，宜深信之。
現在學佛人頗多，然能深知佛法者甚少，外道之語，人多信之。江
浙俗傳，謂念佛之人，血房不可入，以產婦血腥一沖，以前所念之功德，
都消滅矣，故視作畏途。雖親女親媳，皆不敢近，猶有預先避居別處，
過月餘方敢回家者。此風遍行甚廣，亦可怪也。不知此乃外道邪說，蠱
惑人心，何可妄信。民十二年，袁海觀之次媳，年已五十多歲，頗有學
問，有二子，二女。其長媳將生子，一居士謂曰，汝媳生子，汝家中一
<pb n="459"/>
個月內供不得佛，也念不得佛。彼聞而疑之，適餘至滬，彼問此事。餘
曰，瞎造謠言，歸告汝媳，令念觀音，臨產仍須出聲念，汝與照應人，
各大聲念，定規不會難產，及無苦痛血崩等事，產後亦無種種危險。彼
聞之甚喜，不幾日而孫生，其孩身甚大，湖南人，生子必稱，有九斤半。
且系初胎，了無苦痛，可知觀音大慈悲力，不可思議。平常念佛菩薩，
凡睡臥，或洗腳，洗浴時，均須默念。唯臨產不可默念，以臨產用力，
默念必受氣病，此極宜注意。須知佛力不可思議，法力不可思議，眾生
心力不可思議，唯在人之能虔誠與否耳。明高僧壽昌慧經禪師，生時頗
難，其祖立於產室外，為念金剛經，以期易生。開口念出金剛二字，即
生，其祖乃取名為慧經。長而皈依，及出家，皆不另取名，其人為萬曆
間出格高僧。由是觀之，可知佛法之有益於世間也大矣。念觀音於生產
有如是利益，豈可為邪說所惑，而不信奉耶。
世人食肉，已成習慣，當知無論何肉，均有毒，由於殺時，恨心怨
氣所致。雖不至即時喪命，然積之已久，則必發而為瘡為病。年輕女人，
若生大氣後，喂孩子乳，其子必死，以因生氣而乳成毒汁也。人以生氣，
尚非要命之痛，尚且如此。況豬羊雞鴨魚蝦要命之痛，其肉何能無毒乎。
餘十餘年前，見一書云：「一西洋女人，氣性甚大，生氣後喂其子乳，其
子遂死，不知何故。後又生一子，復以生氣後喂乳而死，因將乳令醫驗
之，則有毒，方知二子皆乳藥死。近有一老太婆皈依，餘令吃素，以肉
皆有毒，並引生氣西婦藥死二子為證。彼云：「伊兩個孩子，也是這樣死
的，以其夫橫蠻，一不順意，即行痛打，孩子看見則哭，便為喂乳，遂
死，亦不知是乳藥死的。其媳亦因喂乳死一子。可知世間被毒乳藥死的
孩子，不知有多少。因西婦為發起，至此老太婆，方為大明其故。凡喂
孩子之女人，切勿生氣，倘或生大氣，當日切不可即喂孩子。須待次日
心平氣和，了無怨恨時，乃無礙矣。若當日即喂，或致即死，縱不即死，
或遲遲死。是知牛羊等至殺時，雖不能言，其怨毒結於身肉者，亦非淺
鮮。自愛者固宜永戒，以免現生後世種種災禍也。此事知者甚少，故表
而出之，幸大家留意焉。由此證之，須知人當怒時，不獨其乳有毒，即
眼淚口水亦有毒。若流於小兒眼中身上，亦為害不淺。一醫生來皈依，
餘問醫書中有此說否，彼云不知。世間不在情理之事頗多，不可因非科
<pb n="460"/>
學而鄙視之。如治瘧疾方，用二寸寬一條白紙，寫烏梅<little>（兩個、）</little>紅棗
<little>（兩個、）</little>胡豆<little>（按病人歲數多少、寫多少顆、如十歲、寫十顆、二十
歲、寫二十顆、）</little>摺而疊之，於未發一點鐘前，男左女右，綁於臂膊上，
即不發矣。百發百中，即二三年不愈者，亦可即愈。非符非咒非藥，而
能愈痼疾，豈可以常理推之乎。世聞事體，均難思議，如眼見耳聞，乃
極平常事，人人知之。若問眼何以能見，耳何以能聞，則知者絕少矣。
佛法有不可思議而可思議者，有可思議而不可思議者。神而明之，存乎
其人，豈可以常情測度乎。

<h2>第七日論大妄語罪及佛大孝與致知格物老實念佛等</h2>
法會今日圓滿，七日之期，瞬息過去。但是法會雖圓滿，而護國息
災，當盡此一報身而為之，非人人吃素念佛，往生西方，不能謂為究竟
之圓滿也。
現世學佛之人，多有自謂我已開悟，我是菩薩，我已得神通，以致
貽誤多人。一旦閻老索命，臨命終時，那時求生不得，痛苦而死，定墮
阿鼻地獄。此種好高務勝，自欺欺人之惡派，切勿染著。有則改之，無
則加勉，戒之戒之。
殺盜淫等，固為重罪，然人皆知其所行不善，不至人各傚法，其罪
尚輕。若不自量，犯大妄語，未得謂得，未證謂證，引諸無知之輩，各
相傚尤，壞亂佛法，疑誤眾生，其罪之重，莫可形容。修行之人，必須
韜光隱德，發露罪愆。儻虛張聲勢，做假場面，縱有修行，亦被此虛偽
心喪失矣。故佛特以妄語為各戒之根本戒者，以防護其虛偽之心，庶可
真修實證也。修行之人，不可向一切人，誇自己工夫。如因自己不甚明
了，求善知識開示印證，據實直陳，不可自矜而過說，亦不可自謙而少
說，按己本分而說，方是真佛弟子，方可日見進益矣。
六祖大師云，佛法在世間，不離世間覺，離世覓菩提，恰如求兔角。
是知世間一切事事物物，均為佛法。吾人舉心動念，都要了了明明，不
要為妄念所迷。即如世間極惡最壞之人，以及孩提之童，如有言其不善
者，則怒，言其善者，則喜。其怒不善而喜善者，豈非其本覺之真心發
現乎。所可惜者，不知自返而擴充之，仍復日為不善，致成好名而惡實，
<pb n="461"/>
入於小人之域矣。使其自返曰，我既喜善，當力行善事，力戒惡事，近
之則希賢希聖，遠之則了生脫死，成佛覺道矣。其所重在自覺，覺則不
肯隨迷情去，卒至於永覺不迷。若不自覺，則日欲人稱善，日力行諸惡，
豈不大可哀哉。即自喜人稱已為善之念，足證眾生皆有佛性。而順性逆
性之行為，一在自勉自棄，一在善惡知識之開導引誘也。現世之災難頻
生，由於人多不務實際，徒事虛名，好名而惡實，違背自己本心之所致
也。若能回光返照，發揮原有佛性，不自欺欺人，明禮義，知廉恥，則
根本既立，無悖理亂德之行，災患自息矣。
學佛之人，最要各盡其分，能各盡其分，即是有廉有恥。如父慈子
孝，兄愛弟敬，皆當努力行之。大學所謂，大學之道，在明明德。上明
字，即是克己省察之修德。下明德二字，即是自心本具之性德。欲明自
心本具之明德，非從克己省察修待不可。進之，始可言在親民，在止於
至善。此之親民，即是各盡其分之意。止於至善，即是居心行事，自行
化他，悉皆順乎天理人情，不偏不倚之中道。能如是，為聖為賢，可得
而致矣。且佛法之教人，在於對治人之煩惱習氣，故有戒定慧三學，以
為根本。蓋以戒束身，則悖德悖理之事不敢為，無益有損之語不敢說。
因戒生定，而心中紛紛擾擾之雜念漸息，糊糊塗涂之作為自止。因定發
慧，則正智開發，煩惑消滅，進行世出世間諸善法，無一不合乎中道矣。
戒定慧三，皆是修德。由正智親見之心體，乃明德也。此之明德，在中
庸則名誠。誠，指淳真無妄，明德，指離念靈知，誠與明德，皆屬性德。
由有克己省察修持之修德，性德方彰，故須注重上一明字，則明德方能
徹見而永明矣。佛法世間法，本來不是兩樣。或有以佛辭親割愛，謂為
不孝者，此局於現世，不知過去未來之淺見也。佛之孝親，通乎三世。
故梵網經云，若佛子，以慈心故，行放生業。一切男子是我父，一切女
人是我母，我生生無不從之受生。故六道眾生，皆是我父母，而殺而食
者，即殺我父母。佛之於一切眾生愍念而度脫之，其為孝也，不亦廣且
遠哉。且世間之孝，親在則服勞奉養，親沒則只於生沒之辰，設食祭奠，
以盡人子之心。設或父母罪大，墮於異類，誰能知所殺而食之生物中，
決非曾為我之父母乎。昧三世無盡之理，而以數十年之孝責人，其所知
見之淺小，為可憐也。故佛教人戒殺放生，吃素念佛者，其慈悲救濟也
<pb n="462"/>
大矣。或又謂，豬羊魚蝦之類，乃天生以資養人者，食又何罪。此以身
未歷其境而妄說，若親歷其境，則望救之不暇，何容置辯。勸戒類編載，
福建浦城令趙某，長齋奉佛。其夫人絕無信心，誕辰之先，買許多生物，
將欲殺而宴賓。趙曰，汝欲祝壽，令彼等死，可乎。夫人曰，汝之話皆
無用，若依佛法，男女不同宿，不殺生命，再過幾十年，滿世間通是畜
生了。趙亦無法可勸。至夜，夫人夢往廚房，見殺豬，則自己變成豬，
殺死還曉得痛，拔毛開肚，抽腸割肺，痛不可忍。後殺雞鴨等，皆見自
己成所殺之物。痛極而醒，心跳肉顫，從此發心放所買之生，而吃長素
矣。此人宿世有大善根，故感佛慈加被，令親受其苦，以止惡業。否則
生生世世供人宰食矣。世之殺生食肉者，能設身處地而作己想，則不難
立地回頭矣。
又有一類人說，我之食牛羊雞鴨等肉，為欲度脫彼等耳。此說不但
顯教無之，即密教亦無之。若果有濟顛之神通，未為不可。不然，邪說
誤人，自取罪過，極無廉無恥之輩，乃敢作是說耳。學佛者，須明白自
己之身分力量，不可妄自誇大，至囑至囑。梁時，蜀青城山，有僧名道
香，具大神力，秘而不露。該山年有例會，屆時眾皆大吃大喝，殺生無算，
道香屢勸不聽。是年，乃於山門掘一大坑，謂眾曰，汝等既得飽食，幸
分我一杯羹，何如。眾應之，於是亦大醉飽，令人扶至坑前大吐。所食
之飛者飛去，走者走去，魚蝦水族，吐滿一坑。眾大驚畏服，遂永戒殺。
道香旋因聞誌公之語，當即化去。<little>（有蜀人、在京謁誌公、誌公問、何
處人、曰、四川、誌公曰、四川香貴賤、曰、很賤、誌公曰、已為人賤、
何不去之、其人回至青城山、對香述誌公語、香聞此語、即便化去、）</little>
須知世之安分守己者，一旦顯示神通，當即去世示寂，以免又增煩惱耳。
否則須如濟公之瘋顛無狀，令人疑信不決，方可。
學佛者，務要去人我之見，須己立立人，自利利他，然後方可言入
道。即如大學曰，古之欲明明德於天下者，先治其國。欲治其國者，先
齊其家。欲齊其家者，先修其身。欲修其身者，先正其心。欲正其心者，
先誠其意。欲誠其意者，先致其知。致知在格物。此所謂物，即是與天
理人情不合之私欲。既有私欲，則知見偏邪，不得其正矣。如愛妻愛子
者，其妻子再壞，彼不見其壞，以溺愛之私欲，錮蔽本具之良知，以成
<pb n="463"/>
偏邪不正之惡知。若將溺愛之念，格除淨盡，則妻與子之是是非非，直
下撤見矣。是知格物一事，所宜痛講，切不可以窮盡天下事物之理為格
物。格除自心私欲之物，乃是明明德之根本。窮盡天下事物之理，乃末
之又末之事。以末之又末之事為本，宜乎天下之亂無可救藥也。佛法之
去貪瞋疑，即是格物。修戒定慧，即是致知。貪瞋疑之物，蘊之於心，
亦若戴著色眼鏡，以視諸物，皆不能見其本色耳。物之禍害，可不畏哉。
念佛之人，勿自仗聰明智慧，須拋之於東洋大海外。不然，恐為所
誤，自貽伊戚，蓋以其知見多而不一也。反不如一般愚夫愚婦之念佛，
正心誠意，而受益甚眾。故念佛一法，最好學愚夫愚婦，老實行持為要。
俗言，聰明反被聰明誤，可不懼乎。如雲南保山縣，皈依弟子鄭伯純之
妻，長齋念佛多年。其長子慧洪，上前年死，其母以愛子故服毒，了無
苦相，端坐念佛而逝。且死後面色光潤，驚動一方。伯純以老儒提倡，
而信者甚少。由其妻子之死，而信者十居八九矣。端坐念佛而逝，雖無
病而死，也甚難得。況服毒而死，能現此相，若非得三昧，毒不能毒，
能有此現相乎。
宋楊傑，字次公，號無為子，參天衣懷禪師大悟。後丁母懮，閱大
藏，深知淨土法門之殊勝，而自力行化他焉。臨終說偈曰，生亦無可戀，
死亦無可捨，太虛空中，之乎者也，將錯就錯，西方極樂。楊公大悟後，
歸心淨土，極力提倡。至其臨終，謂生死於真性中，猶如空華，以未證
真性，不得不以求生西方為事也。將錯就錯者，若撤證真性，則用不著
求生西方，求生仍是一錯。未證而必須要求生西方，故曰將錯就錯，西
方極樂。蓮池大師往生集，於楊公傳後，贊曰，吾願天下聰明纔士，咸
就此一錯也。此可謂真大聰明，不被聰明所誤者。若宋之蘇東坡，雖為
五祖戒禪師後身，常攜阿彌陀佛像一軸以自隨，曰，此吾生西方之公據
也。及其臨終，徑山惟琳長老，勸以勿忘西方。坡曰，西方即不無。但
此處著不得力耳。門人錢世雄曰，此先生平生踐履，固宜著力。坡曰，
著力即差，語絕而逝。此即以聰明自誤之鐵證，望諸位各注意焉。
淨土法門，契理契機，用力少而成功易，如風帆揚於順水，以仗佛
力故也。其他各宗，用力多而成功難，如蟻子上於高山，全憑自力故也。
等覺菩薩，欲圓滿佛果，尚須求生西方。何況我等凡夫，業根深重，不
<pb n="464"/>
致力於此，是捨易而求難，惑之甚矣。且今世殺人之具，日新月異，若
飛機大炮，毒氣死光等，山河不能阻，堅物不克御，我等血肉之軀，何
能當此。而人生朝露，無常一到，萬事皆休。是以欲求離苦得樂者，當
及時努力念佛，求佛加被，臨終往生。一登彼土，永不退轉，華開見佛，
得證無生，方不孤負得聞此法而信受也。唯願大眾精進行持，是所至禱。

<h2>第八日法會既圓為說三皈五戒十善及做人念佛各要義</h2>
今日為汝等皈依之日，汝等既已皈依，當明皈依之道理，茲為汝等
述之。
汝等為何而皈依，餘想總不外欲求生西方，了脫生死而已。如何方
能達到此等地步，即須皈依三寶，所謂皈依佛，皈依法，皈依僧也。能
皈依三寶，如實修持，纔得了脫生死，往生西方。且所謂三寶，有自性，
住持，二種。佛者覺悟義。自性佛者，乃即心本具離念靈知之真如佛性
也。法者規範義。自性法者，乃即心本具道德仁義之懿范也。僧者清淨
義。自性僧者，乃即心本具清淨無染之淨行也。住持三寶者，釋迦佛在
世，則為佛寶。佛滅度後，所有范金合土，木雕彩畫之佛像，皆為佛寶。
佛所說離欲清淨諸法，以及黃卷赤軸諸經典，皆為法寶。出家染衣，修
清淨行者，皆為僧寶。皈者，皈投，如水皈海，如民皈王。依者，依托，
如子依母，如渡依舟，人在生死大海，若不皈依自性三寶，與住持三寶，
則便無法可出。若肯發志誠心，歸依三寶，則便出生死苦海，了生脫死
矣。如人失足，墮於大海，狂濤洶湧，有滅頂懮，當此千鈞一髮，生死
存亡之際，忽有船來，即便趨赴，是歸投義，由知自性三寶，則克己省
察，戰兢惕萬，再求住持三寶，及十萬三世一切三寶，則可消除惡業，
增長善根，即生成辦道業，永脫生死輪迴矣。如遇救登船，安坐到岸，
曩時凶險已過，現在得慶更生。無限利益，由此而得，是依托義。世事
紛龐，煩惱苦痛，處此生死大海，當以三寶為船，眾生得所歸依，鼓棹
颺帆，不懈不退，自可登於彼岸。既皈依佛，當以佛為師，始自今日，
直至命終，虔誠敬禮，一息無容或懈，再不得皈依天魔外道，邪鬼邪神。
既皈依法，當以法為師，自今至終，不得皈依外道典籍。既皈依僧，當
以僧為師，自今至終，不得皈依外道徒眾。若已皈依三寶，仍信仰外道，
<pb n="465"/>
尊奉邪魔鬼神，雖日日念佛修持，亦難得真實利益。以邪正不分，決無
了生死之希望，其各凜諸。<little>（皈歸二字通）</little>
三阪之義既明，再述五戒之義。所謂五戒者，一不殺生，二不偷盜，
三不邪淫，四不妄語，五不飲酒也。不殺生者，好生惡死，物我同然，
我既愛生，物豈願死，言念及此，何忍殺生。一切眾生，原是同等，輪
回六道，隨善惡業，形體以變，昇降超沈，了無底止。我與彼等，於多
劫中，互為父母，互為子女，如是思之，何敢殺生。一切眾生，皆具佛
性，直下與三世褚佛，無二無別，於未來世，皆可成佛。但以宿世惡業
之力，障蔽妙明佛性，不能顯現，淪於異類，當具憐憫心，慈悲心，以
拯救之，何忍宰割其體，以飽已腹。我輩今生既得為人，乃前生之善果，
宜保此善果，使之發揚光大，繼續永久，當戒殺生。如其廣造殺業，必
墮惡道，酬償宿債，展轉互殺，此僕彼起，無有窮期。欲求生西方而免
輪迴之苦者，又何敢造殺業乎。故須首重戒殺。
不偷盜者，即是見得思義，不與不取也。此事凡知廉恥者。皆能不
犯。然人非聖賢，孰能無過，蓋私欲若起，則易為物遷。若大利現前，
能避之若蛇蠍，狂奔急走者，不數數覯也。且所謂盜，並非專指盜人財
物而言。即居心行事，有類於盜者，亦名為盜。如以公濟私，損人利己，
以勢取財，用計謀物，忌人富貴，願人貧賤，皆是。又如陽取為善之名，
若遇諸善事，心不認真，事多數衍。如設義學，不擇嚴師，誤人子弟。
施醫藥，不辨真假，誤人性命。凡見急難，漠不速救，緩慢浮游，或致
誤事。但取敷衍塞責，不顧他人利害，如是之類，皆名為盜。心存盜心，
事作盜事，社會因之紊亂，天下亦不太平矣。故須並重戒盜。
不邪淫者，陰陽相感，萬物以生，男女居室，人之大倫，生男育女，
教養成人，上關風化，下關宗祧，故所不制。若非已配，苟合交通，
是為邪淫。此乃逆乎天理，亂乎人倫，生為衣冠禽獸，死墮三途惡道，
千萬億劫，不能出離，然人從淫欲而生，故淫心最難制伏。如來令貪欲
重者，作不淨觀，觀之久久，則見色生厭矣。又若將所見一切女人，作
母女姊妹想，生孝順心，恭敬心，則淫欲惡念，無由而生矣。此乃斷除
生死輪迴之根本，超凡入聖之階基，宜常儆惕。至如夫婦相交，原非所
禁，然須相敬如賓，為承宗祀，極當撙節，不可徒貪快樂，致喪身命。
<pb n="466"/>
雖是已偶，貪樂亦犯，不過其罪較輕耳。故須並重戒淫。
不妄語者，言而有信，不虛妄發也。若見言不見，不見言見，以虛
為實，以有為無，凡是心口不相應，欲欺哄於人者，皆是。又自未斷惑，
謂為斷惑，自未得道，謂為得道，是為大妄語，此罪極重。以其壞亂佛
法，疑誤眾生，定墮阿鼻地獄，永無出期。故須並重戒妄語。
以上四事，名為性戒，以體性當戒故。不論出家在家，受戒與否，
犯者皆有罪過。未受戒，按事論罪。已受戒者，於按事論罪外，又加一
重犯戒之罪。故此殺生，偷盜，邪淫，大妄語，四種，一切人旨不可犯，
犯皆有罪。已受戒者犯之，則兩重罪。
不飲酒者，酒能迷亂人心，壞智慧種，飲之令人顛倒昏狂，妄作無
恥之事，凡修行者，絕不許飲。要知一切妄念邪行，皆由飲酒發生。故
須並重戒酒。此是遮戒，唯受戒者，得犯戒罪，未受戒者，欲之無罪。
然以不欲為是，以其能生種種罪之根本也。
至於十善，亦當遵守。十善者，不殺生，不偷盜，不邪淫，是為身
三業。不妄言，不綺語，不兩舌，不惡口，是為口四業。不慳貪，不瞋
恚，不邪見，是為意三業。若持而不犯，則為十善。若犯而不持，則為
十惡。十惡分上中下，感地獄，餓鬼，畜生，三惡道身。十善分上中下，
感天，人，阿修羅，三善道身。善因感善果，惡因感惡果，決定無疑，
莫之或爽。此十善，總該一切善法，若能遵行，無惡不斷，無善不修。
汝輩既皈依受戒，全須遵守。又須一心念佛，求生西方，不可疏忽。若
不介意，及至臨終，方感為緊要，而業風所飄，不得自主，悔無及矣。
學佛之人，於三皈，五戒，十善諸義，既已明瞭，當竭力敦倫儘分，
閑邪存誠，諸惡莫作，眾善奉行。尤當注意者，任作何事，須憑天理良
心。如作醫生，有良心者，救人危急，當可大積陰功。無良心者，可使
人輕病轉重，從中漁利，良心喪盡，定得惡果。清蘇州孝廉曹錦濤，精
於岐黃，任何險證，無不著手回春。一日，欲出門，忽有一貧婦跪門外，
泣求為其姑醫病。謂家道貧寒，難請他醫，聞公慈悲為懷，定可枉駕為
治，曹公遂為往治。曹公歸後，貧婦之姑枕下，白銀五兩，不知去向，
想為曹公偷去。婦登門詢之，曹公即如數與之。貧婦歸，其姑已將銀取
出，婦大慚愧，復將銀送還謝罪。問，公何以自誣盜銀。曹公曰，我欲
<pb n="467"/>
汝姑病速好耳，我若不認，汝姑必定著急加病，或致難好。故只期汝姑
病好，不怕人說我盜銀也。其居心之忠厚，可謂至極無加矣。所以公生
三子，長為御醫，壽八十餘，家致大富。次為翰林，官至藩台。三亦翰
林，博通經史，專志著述。孫曾林立，多有達者。彼唯利是圖之醫，縱
不滅門絕戶，則已微之微矣。易曰，積善之家，必有餘慶，積不善之家，
必有餘殃。所謂餘慶餘殃，乃報在子孫者。本慶本殃，乃報在本身者。
餘慶餘殃，人可見之。本慶本殃，乃己於現生，及來生後世所享受者，
世人不能見之，天地鬼神佛菩薩，固一一洞知洞見也。須知本慶本殃，
較之餘慶餘殃，大百千萬倍。故望世人，努力修持，以期獲慶而除殃也。
曹公甘受盜名，救人性命，而善報在於子孫。若自己更能替子孫念佛，
求三寶加被，令子孫亦各吃素念佛，善報當在西方矣。汝輩既已皈依，
當虔受三皈，為翻邪歸正之本。謹持五戒，為斷惡修善之源。奉行十善，
為清淨身口意三業之根。從茲諸惡莫作，眾善奉行。三業既淨，然後可
以遵修道品，了生脫死，得預極樂嘉會。善惡因果，如影隨形，莫之或
爽。實行其事，實得其益。若沽名釣譽，好作狂言，自欺欺人，自謂已
得佛道，是大妄語，應受惡報。修行人，須心地光明，三業清淨，功德
無量。觀經云，孝養父母，奉事師長，慈心不殺，修十善業，是為三世
諸佛淨業正因。放下屠刀，立地成佛，有為者亦若是，願各勉旃。

<h1>由上海回至靈巖開示法語<little>（民國二十五年十月十七晚說）</little></h1>
靈巖，乃天造地設之聖道場地，吳王夫差不德，不依乃祖太王，泰
伯，仲雍，正心誠意，勤政愛民之道，唯以淫樂是務，遂於此築館娃之
宮，其獲罪於天地祖宗也大矣。官成數年，國亡身死，可不哀哉。至晉，
司空陸玩，築室其上，後聞佛法，遂捨宅為寺，此靈巖最初開山之緣起
也。至梁，而寶誌公祈武帝又為重興。智積菩薩，屢以現身畫像，顯示
道妙，引導迷俗。至唐，宰相陸象先<little>（蘇州人）</little>之弟，病於京師，國醫
無效。一僧求見云能治，令取淨水一盞，向之念咒幾句，含水噀之，立
即全愈。謝以諸物皆不受，曰，我名智積，汝後迴甦，當往靈巖山會我。
後其人至山問之，無有名智積者，心甚惆悵。遍觀各殿堂，見壁間畫像，
乃為己治病之僧也，因特建智積殿，而寺復中興。自晉至唐，所有住持，
<pb n="468"/>
皆不可考。至宋，而凡為此山住持者，皆宗門出格大老，靈巖道場，遂
為江蘇之冠，以地靈故人傑，以人傑故地靈也。明末清初，又復大興，
聖祖高宗兩朝，數次南巡，皆駐蹕山上行宮。洪楊之亂，焚毀殆盡。後
念誠大師，住塔洞中，適彭宮保玉麟公遊山相見，因為查出田地六百多
畝，蓋十餘間殿堂房舍。至宣統三年，住持道明，係軍人出家，性粗暴。
因失衣打來人過甚，山下人起鬨，道明逃走，寺中什物均被搬空，成一
無人之寺，此即靈巖道場復興之機。否則，縱能恪守清規，亦決不能成
此全國僅有之淨業道場。禍福互相倚伏，唯在人之善用心與否耳。嗣由
木瀆紳士嚴良燦公，命寶藏僧明煦，請其師真達和尚接管。真師派人往
接，併命明煦暫為料理，意欲有合宜人，當作十方專修淨土道場。民十
五年，戒塵法師來，遂交彼住持。住僧以二十人為額，除租金數百圓外，
不足，則真師津貼。不募緣，不做會，不傳法，不收徒，不講經，不傳
戒，不應酬經懺。專一念佛，每日與普通打七功課同。住持無論臺賢濟
洞均可，祈論次數，不論代數。但取戒行精嚴，教理明白，深信淨土者
即可。若其他皆優，而不專注淨土者，則決不可請。自後住人日多，房
屋不足，於二十一年，首先建念佛堂，四五年來，相繼建築。今大雄殿
已落成，只欠天王殿未建，然亦不關要緊。<le>光</le>於十九年二月來此，四月
即入關，已六年多矣。以老而無能，擬老死關中。因佛教會諸公之請，
祈於護國息災會中，每日說一次開示，發揮三世因果，六道輪迴之理，
提倡信願念佛，即生了脫之法，以挽救世道人心。固辭不獲，遷於本月
初六日出關往滬，以盡我護國之義務。十五日圓滿，十六日為說三歸五
戒。今晨由滬徑來此間，而蘇垣季聖一等諸居士皆先來。至山，見其殿
宇巍峨，僧眾清穆，不禁歡喜之至。茲由監院妙真大師，請來堂中，為
諸位演說淨土法要。若但說法要，不敘來歷，及現在各因緣，則住者來
者，均莫知其所以然，或致於此道場與他道場一目視之。在大通家則無
所不可，在愚鈍如<le>光</le>，又欲即生出此三界，登彼九蓮者，則莫知趣向，
故先為敘述緣起焉。<little>（此段記者未錄、乃老人補記、故用文言）</little>
我們所修持的者個淨土法門，是最殊勝超絕的，大家不要輕視了。
為什麼呢，因為佛所說的種種法門，無非是觀機而說，好比對證下藥一
般。如果自己的根機，和者個法門不相應，修起來，是很難得益的。一
<pb n="469"/>
切法門，皆仗自力修戒定慧，斷貪瞋癡，必須惑業淨盡，方能了生脫死。
或者煩惱尚有一毫未斷盡的，生死還是不能免，況全未斷者乎。者是要
用自己的力量去乾到徹底纔可。
唯有念佛一法，是如來普應群機而說的，亦是阿彌陀佛的大悲願力
所成就的。無論上中下根，皆可修學。即煩惱惑業完全絲毫未斷的凡夫，
只要具足真信切願實行念佛求生西方，亦可蒙佛接引，帶業往生。一得
往生，生死就可了脫了，所以說是最超勝的。
佛在世的時候，十個人修行，就有九個可以成道。因為那時的人，
天性淳厚，根機是很猛利的。到了後來，眾生的業障逐漸增加，根機也
就漸漸的陋劣下來，再要和從前一樣，是不可得了。然在晉唐時候，還
有者種仗自力可以了脫生死的人，但已是逐漸減少，越後越少的。到了
現在，已沒有者樣的人了。如此看來，就曉得仗自己的力量去斷煩惱了
生死，是一件很難的事情。此時如仍不自量力，要說大話，輕視者個念
佛橫超法門，而去別修其他法門，那恐怕要了生死，就比登天還要更難
了。
我並非說其他的法門不好，實在是因為法門有契理不契機的，有契
機不契理的。唯有者個念佛法門，三根普被，利鈍全收，理機雙契，不
可思議。尤其是在未法世中，更為適合眾生的根性。所以大集經云，末
法億億人修行，罕一得道，唯依念佛，得度生死。
為什麼念佛求生西方，叫做橫超法門。古人有個譬喻，拿來解釋，
就把我們具足惑業的凡夫，比做一條蟲，生在一根竹裡最下的一節，者
根竹子，就比做三界。者個蟲子要想出來，只有兩個法子，一個是豎出
的，一個是橫超的。豎出的，是自下至上，一節一節的次第咬破，等到
最上的一節咬破了，纔能夠出來。者是比修別的法門，定要斷盡見思煩
惱，纔能出三界的。見惑有八十八使，思惑有八十一品，者許多的品數，
就比做一根竹子的節數。那蟲向上直鑽出來，就叫做豎出。例如一個斷
見惑的初果聖人，要經過七生天上，七生人間的長久時劫修習，纔能證
阿羅漢，了生死。二果，亦要一生天上，一反人間，纔能證四果。三果，
欲界思惑已盡，還要在五不還天，漸次修習，纔能斷盡思惑證四果。者
纔算是出三界的無學聖人。如果是鈍根的三果，還要生到四空天，從空
<pb n="470"/>
無邊處天，以至非非想處天，纔能證四果。者豎出的法子，是如此艱難
久遠的。橫超的，就是者條蟲子，不向上面一節一節咬，只向旁邊橫咬
一孔，便能出來。者樣的法子，比那豎出的，是省事得多了。念佛的人，
亦復如是。雖沒把見思煩惱斷除，但能具足信願行的淨土三資糧，臨終
就能感動阿彌陀佛來接引他生到極樂世界去。到了者個清淨國土，見思
煩惱，不斷而自斷了。何以故，以淨土境勝緣強，無令人生煩惱的境緣
故。如此便得三不退，一直到破塵沙無明，成就無上菩提，何等直捷簡
易的事。所以古人說，餘門學道，如蟻子上於高山。念佛往生，似風帆
揚於順水。今且拿一段故事來證明者個豎出艱難的道理，大家且靜聽聽。
唐朝代宗大歷間，有個隱士，叫做李源，捨宅為慧林寺，請圓澤禪
師為住持。後李源想要去四川朝峨眉山，因約圓澤同去。圓澤欲由長安
經斜谷，陸道去，李源要自荊州入峽，由水道去。兩人意見不同，各有
所以。李源不知圓澤之事，圓澤了知李源之心，恐到長安，人或疑伊想
做官，便由荊州去。一天乘船到了南浦地方，因灘河危險，天未暮即停
舟。那時有一婦人，身穿錦背心，負罌而汲。圓澤一見了他，便俛首兩
眼流淚。李源問道，自荊州以上，像者樣的婦人，不知有多少，為什麼
生此悲感。圓澤道，我不欲從此路來者，就是怕逢此婦人，因為他懷孕
三年，還未分娩，就是候我來投胎。現在見了，已是無法可避了。請君
少住幾日，助我速生，及葬吾山谷。三天之後，請來看我，我就對君一
笑，以為憑信。十二年後，中秋月夜，到杭州天竺寺外會我。說完了，
就更衣沐浴，坐脫去了。李源後悔無及，只得把圓澤葬了。三天之後，
就到那家去看，果然婦生男孩。因把詳情告訴他，並要求和小孩見面，
果然一笑為信。李源因茲無意往川，便回洛京。及回到慧林寺，纔曉得
圓澤在未行之先，已經把後事都囑付好了，因此越曉得他不是平常人。
過了十二年，李源就如約去杭州，到中秋月夜，就在天竺寺外等候。果
然月光之下，忽聞葛洪並畔，有牧童騎牛唱道。三生石上舊精魂，賞月
吟風不要論，慚愧情人遠相訪，此身雖易性常存。李源就曉得是圓澤的
後身，就上前問道，澤公健否。牧童答曰，李公真信士也。便略敘數語。
又唱道，身前身後事茫茫，欲話因緣恐斷腸。吳越江山游已遍，卻回煙
棹上瞿塘。遂乘牛而去。如是看來，能曉得過去未來，和有坐脫立亡本
<pb n="471"/>
領的圓澤，還不能了脫生死，逃避胞胎。何況我們具縛凡夫，一點本事
也沒有，如果不念佛求生西方，要想了生死，是做夢亦做不到的。
有人說，禪宗明心見性，見性成佛的道理，不是很好嗎。殊不知見
性成佛，是見到自性天真的佛，叫做成佛，並非是成福慧圓滿的究竟佛。
為什麼呢，因為宗門下的人，工夫用到開悟的時候，就知道他自己的真
性，原來是和佛一樣，所以叫做見性成佛。但他的粗細煩惱，絲毫尚未
斷，不過能常自覺照，伏住煩惱，舉動就和聖人相近。假使是失了覺照
的工夫，伏不住煩惱，那造起業來，比他人更要厲害。因為他的煩惱裡
頭，有開悟的力量夾雜著，就變做狂慧，所以造業的能力，也異常的猖
獗。者樣不但沒有成佛的希望，而且還要墮落三惡道。所以已經開悟的
人，更要加工進修，時時覺照。等到見思煩惱斷盡了，方是了生死的時
候，並非一悟便了。類如前朝的五祖戒，和草堂青禪師，因為悟後未證，
仍不兔輪迴之苦。覆轍昭然，是不可不知的。若說真成佛，更加差得很
遠了。
福慧圓滿的究竟佛，是怎樣成呢。據台宗來說，一個斷盡見思惑的
圓教七信菩薩，修到十信的時候，纔把塵沙破盡。再經過十住，十行，
十迴向，十地，等覺，的四十一個位次，每破一品無明，就昇進了一個
位次，得一分三德秘藏。者樣次第，到了最後的等覺地位，纔把四十一
品無明斷盡。再斷一品無明，再進一位，纔能成就福慧圓滿的究竟佛。
像者樣子，的確不是輕易的事情。大家曉得者個道理，就不會誤解了。
又有人說，我們各人的自性，本來是一塵不染，清淨湛然，就是淨
土。自性本來不生不滅，亙古亙今，不遷不變，就是無量壽。自性本來
具有大智慧光明，照天照地，就是無量光。如果離了者個本有的自性，
另外要有個淨土可生，阿彌陀佛可見，那就是頭上安頭，無有是處。並
且認為者樣，就是禪淨雙修的道理，亦是錯的。因為者樣的話，完全是
偏於禪宗，對淨宗是完全不適用的。何以見得，因為禪宗是不教人生信
發願，也不教人念佛，只教人參究話頭，求明心見性。就說是離了自性，
沒有淨土可生，彌陀可見。話雖不錯，但終是偏於理性的見解，不能和
事相融通，亦就和事理無礙的淨宗隔別，所以說不是禪淨雙修。修淨土
人，專以信願行三法為宗，大家要明白的。
<pb n="472"/>
還有密宗即身成佛的話，縱然聽起來，是如此動人，但是事實上，
並沒有如此快便。即身成佛的意義，是說密宗工夫，修到成功的時候，
現身就可成道。然而者樣成道，不過是了生死而已，勉強說做成佛，或
亦可以。如果是真的當做成了五住究盡，二死永亡的佛，那就大錯特錯
了。譬如一個小孩子，剃下頭髮，人人就叫他名和尚。或是受了三壇大
戒的比丘，亦叫他為和尚。或是在叢林裡頭做方丈的，亦是叫做和尚。
但如上的和尚，勉強亦可說得。如果是當做真的和尚，亦是不對的。就
事實來講，是要有道德學問，能夠有使人生長法身慧命的力量，纔算是
名符其實的和尚。
要知道我們者個世界，在釋迦牟尼佛的佛法當中，只有釋迦牟尼佛
一人是即身成佛。再要到了彌勒佛下生的時候，纔可算又是一尊即身成
佛的佛。在者個釋迦滅後，彌勒未來的中間，要再覓個即身成佛的，無
論如何，亦是不可得的。即使釋尊重來應世，亦無示現即身成佛的道理。
在前清康熙乾隆年間，西藏的活佛到臨終的時候，能曉得死後要去
那家投胎，叫弟子們到時去接他。且在出胎時候，亦能說他是某某地方
的活佛。然而雖有者樣本事，也還不是即身成佛。何以知道呢，因為如
果真是即身成佛的，自然就能像釋迦佛那樣的，能說各種方言，一音說
法，亦能令一切眾生皆能會得。何以西藏的活佛，中國的語言，他就不
懂呢。如此一件小事，就可證明他不是即身成佛了。何況後來的活佛，
死時亦無遺言，生時亦無表示，都是由人安排，拈鬮而定的，那更是不
必說了。
又修密宗的工夫，要成功，也是很不容易。如專求神通速效，不善
用心，且還有遭遇魔事的危險，還不如念佛的來得穩當。民國十七年，
上海有一皈依弟子，請我到他家吃齋，便說他有個親眷，是學佛多年的
女居士，學問亦很好，已有五十多歲了，可否叫他來談談。我說可以的，
於是就叫他來。等到見面的時候，我就對他說，年紀大了，趕快要念佛
求生西方。他答道，我不求生西方，我要生娑婆世界。我便回答他道，
汝的志向太下劣了。他又云，我要即身成佛。我又回答他道，汝的志向
太高尚了。何以那個清淨世界，不肯往生，偏要生在此濁惡的世界。要
知道，即身成佛的道理是有的，可是現在沒有者樣的人，亦非汝我可以
<pb n="473"/>
做得到的事。像者樣不明道理的女居士，竟毫不自量的口出大言，實在
是自誤誤人的。
還有兩個要求生華藏世界的人，有一天，那個害了毛病，者個就去
看他。後來因見他病勢不對，就趕緊的叫他念南無大方廣佛華嚴經，華
嚴海會佛菩薩，大家亦在旁邊助他念。過了一刻，就問他看見什麼境界
沒有。他答道，沒有。者樣的問過兩三次，都說沒有。到了最後一次，
他就說道娘來了。唉呀，者個問他的，纔曉得他們如此靠不住了。因為
在他的心裡，以為念者樣的佛號，和者樣的希求，應當要看見華藏世界
纔對，為什麼反見娘來的陰間境界呢。自此以後，他纔回頭來修淨土法
門了。要曉得華藏世界，是要分破無明的法身大士，纔能見得生得的。
其餘就是斷盡塵沙的菩薩，亦沒有分的，何況是具縛凡夫呢。就是華嚴
會上，已證等覺的善財童子，普賢菩薩，還教他和華藏海眾，以十大願
王，迴向極樂，以期圓滿佛果。可知淨土法門，是無機不收的。所以我
常說，九界眾生，捨念佛法門，上無以圓成佛道，十方諸佛，捨念佛法
門，下無以普度群萌，就是者個緣故。譬如天下的人，個個都要吃飯，
亦個個都要念佛的。
奉勸諸位，不要不自量力，打出格的妄想。總要老老實實的念佛求
生西方，纔不孤負如來說者個上成佛道，下化眾生，成始成終的總持法
門，及不枉費十方聚會，在此靈巖清淨道場的殊勝因緣。望大家珍重。

<h1>德育啟蒙</h1>
<h2>孝親</h2>
<si>身體髮膚，受之父母，父母與我，實為一體。我愛自身，應孝父母，
能不辱身，便是榮親。</si>
<h2>友愛</h2>
<si>兄弟姊妹，手足骨肉，痛癢相關，休戚與共。兄愛弟敬，和和睦睦，
相推相愛，家庭之福。</si>
<h2>敬師</h2>
<si>師嚴道專，人倫表率，道德學問，是效是則。養我蒙正，教我嘉謨，
不敬其師，何能受益。</si>
<pb n="474"/>
<h2>擇友</h2>
<si>近朱者赤，近墨者黑，朋友相處，有損有益。益者近之，損者遠之，
勸善規過，端賴乎茲。</si>
<h2>布衣</h2>
<si>衣取遮體，兼以禦寒，大布之衣，惜福養廉。莫羡綢緞，錦繡華美，
折了福壽，自暴自棄。</si>
<h2>蔬食</h2>
<si>蔬食衛生，肉食傷生，殺時恨心，其毒非輕。勿貪吃肉，吃了須還，
還的時候，真個可憐。</si>
<h2>惜字</h2>
<si>字為至寶，遠勝金珠，人由字智，否則愚癡。世若無字，一事莫成，
人與禽獸，所異唯名。</si>
<h2>惜谷</h2>
<si>田中五穀，以養人民，愛惜五穀，即是善心。修善者存，不善者亡，
惜谷獲福，殄谷遭殃。</si>
<h2>惜陰</h2>
<si>七十古稀，彈指即過，過則已無，何敢懈惰。努力勤學，立德立業，
自利利他，為世作則。</si>
<h2>仗義</h2>
<si>一舉一動，唯義是取，義之所在，無往不利。小人見利，即忘其義，
雖得小利，究竟吃虧。</si>
<h2>清廉</h2>
<si>人生福澤，前世所修，非義而取，是食毒物。清而不污，廉而不貪，
世所崇敬，榮無加焉。</si>
<h2>知恥</h2>
<si>恥之一字，其利無窮，有與聖近，無與獸同。慚恥之服，無得暫卸，
我佛訓誨，莊嚴第一。</si>
<h2>盡忠</h2>
<si>一秉真誠，不被妄侵，事親接物，了無二心。祗期儘分，不計人知，
如是之人，堪為世儀。</si>
<pb n="475"/>
<h2>守信</h2>
<si>守信之人，言不妄發，說到做到，不矜不伐。無信之人，事事皆假，
人所厭棄，不如牛馬。</si>
<h2>仁慈</h2>
<si>仁愛慈悲，心之生機，此心愈真，福澤愈深。若無此心，勢必殘刻，
縱有宿福，折盡受厄。</si>
<h2>不殺生</h2>
<si>凡屬動物，皆有知覺，貪生怕死，唯命是惜。若戲頑殺，及殺而食，
現生後世，決定報復。</si>
<h2>不偷竊</h2>
<si>凡有主物，不可偷取，偷小喪品，偷大招禍。偷人之物，折己之福，
欲得便宜，反吃大虧。</si>
<h2>不邪淫</h2>
<si>淫欲為害，傷身喪志，雖屬夫妻，亦當節制。若是邪淫，更非所宜，
古今志士，無一犯之。</si>
<h2>不說謊</h2>
<si>言為行表，是本心術，心既不真，行何能正。望爾後生，切勿妄語，
口是心非，終無結局。</si>
<h2>不吸煙</h2>
<si>煙俱勿吸，以傷衛生，口氣常臭，熏天熏人。鴉片香煙，其毒極烈，
花錢買害，癡人可憐。</si>
<h2>不飲酒</h2>
<si>酒是狂藥，飲必亂性，醉則反常，越禮犯分。最好勿吃，免致大喝，
聰明智慧，常保清白。</si>
<h2>不賭博</h2>
<si>賭錢博奕，喪志失時，專心於此，正事棄遺。有限光陰，送之兒嬉，
破家蕩產，罪無了期。</si>
<h2>不奢侈</h2>
<si>奢侈誇富，買禍買賤，君子下看，盜賊來劫。布衣蔬食，聖賢儀式，
現生後世，人各取則，</si>
<pb n="476"/>
<h2>不傲慢</h2>
<si>傲慢輕人，實自呈短，明人知伊，學養俱罕。縱到聖位，猶不輕人，
絕無凡聖，念存於心。</si>
<h2>不嫉妒</h2>
<si>人有才德，我當贊嘆，彼於社會，必有貢獻，若生嫉妒，是謂愚癡，
業報奪汝，宿世慧思。</si>
<h2>不偏見</h2>
<si>人有小智，未聞大道，每執己見，以為最妙。坐井觀天，所見者小，
若登高山，前見自了。</si>
<h2>不遷怒</h2>
<si>有富貴人，氣量或小，每因拂意，忿怒牢騷。遷怒無益，自他煩惱，
海涵寬恕，是無價寶。</si>
<h2>不恥問</h2>
<si>能問不能，多問於寡，冀人從己，故先自下。若是無知，尤當問人，
博學審問，造詣方真，</si>

<h1>跋</h1>
<h2>跋一</h2>
印光大師文鈔正續兩編，先後刊印不下百十萬部，流佈國內外。民
國二十九<little>（一九四０年）</little>印公生西後，諸山尊宿，海內知識，紛以大師
文鈔正續編未收之遺稿，錄寄上海弘化社印光大師永久紀念會。後經羅
鴻濤居士發心編輯印光大師外集，曾四次在弘化月刊發表徵求遺著啟
事，經七年搜集，終於一九五０年印公生西十週年，即農曆十一月初四
日結集成冊，請慧容法師楷書抄寫，並承妙真和尚，德森老法師，竇存
我居士審閱校勘。於一九五八春重新裝訂成十六冊，又目錄一冊共十七
冊。因緣不湊，未能付梓，遂將此稿移交蘇州靈巖山寺，由妙真和尚保
存，珍藏於經樓。十年浩劫，靈巖山寺頻遭破壞。一九八０年元日岩嚴
修復，明學於藏經樓清刻龍藏櫃內發現此稿，完整無恙。劫後幸存，彌
足珍貴，生大歡喜心，深感印公於常寂光中慈光加被所致。明學於一九
八四年十二月詣福建莆田廣化寺謁見圓拙老法師，談及此事擬付梓流
<pb n="477"/>
通。即蒙圓老慈悲贊同，一九八九年間，圓老偕持德法師來靈巖山寺，
將原稿資回廣化，著手付梓，並由圓老及數位熱心居士等負責校對，得
以圓滿夙願，嘉惠四眾，靈巖山寺為紀念印光大師生西五十週年，曾重
印增廣，續編文鈔，今又新印此編，時節因緣，甚為希有，不勝讚喜，
謹為之記。
<sr>靈巖山寺明學謹識<little>（一九九0年十月一日）</little></sr>

<h2>跋二</h2>
靈巖印光大師為近代法門泰斗。力倡淨土，匡扶正法，天下景從，
厥功甚偉。所著文鈔正續編，早已風行海內外。李圓淨居士輯其嘉言錄，
李淨通居士復編菁華錄，亦均流佈甚廣，四眾幾人手一冊，前後發行無
慮百十萬部，古今罕覯漪歟盛哉。大師遷化後，羅鴻濤居士又廣搜遺稿
輯為文鈔第三編。未及問世，羅亦西歸，存稿二三十年，多歷滄桑，終
獲完璧。今靈巖廣化共謀付梓。大師辭世垂五十年，此編得付剞劂，足
徵遺澤入人之深，久而不替與佛法之不可思議也，是輯所收，以書信獨
多。師住世時，遠近問法絡繹不絕，一函遍復發出後，諮叩仍多，大師
慈悲，有問必答，且復詳審。雖屆暮年，一筆不苟，精力充沛，迥異常
流，堪與永明壽禪師日課百八事前後媲美，凡此皆大人先生作略，非凡
夫所可蠡測。嗚呼，大師往矣，無可復詢，今獲讀誦殊勝因緣。幸懍難
聞難遇，彌加珍惜，唯誠唯篤，身體力行，方不負耆哲婆心而獲真實受
用也。贊喜之餘，謹贅數語以殿其後。
<sr>一九九０年庚午初夏弟子貢南楊智堅頂禮敬跋於福州之杜園</sr>

<h2>跋三</h2>
夫斷惑證真，了生脫死，豈易言哉。無信闡提，固無論矣。即令歸
依佛教，學佛數十年，亦往往不得其門而入。門尚未得，安望其能斷惑
證真，了生脫死耶。此所以學佛者多，而成就者少也。餘於五十餘年前，
即得讀印光法師文鈔。初尚未識其妙，其後反復讀誦，始略窺門徑。今
已日薄桑榆，死期將至，重讀遺編，恍然大悟。深知末世凡夫，真欲斷
惑證真，了生脫死者，非遵循印公遺教不可也。入佛之門，其在是矣。
<pb n="478"/>
請略言之。
一者，入道之初，發足伊始，必須遵循印公遺教，致力於克已復禮，
閑邪存誠之功。克者，勝也。己者，私欲也。六塵之境，五欲之樂，凡
心之所好，情之所慕，粗則聲色貨利，細則學問知見。乃至進退毀譽，
盛衰得失，死生禍福，足以動吾心者，皆為私欲。必戰而勝之，不令纖
毫，滯於胸中。然後心地空明，皎若琉璃，脫灑自在，無所障礙。必至
此地，學佛方有入手處。復者，還也。禮者，理也。戰勝己私，而後始
得還歸於真如之理也。一切凡夫，蔽於已私，而違逆於真如之理也，久
矣。今日發心學佛，固當以此為始也。閑者，防閑也。邪者，非理之思
也。凡淫聲美色，蕩心佚志。狂情戾氣，悖理違真。游辭浮文，廢時愒
日。異端曲說，背經侮聖。如是之類，皆名非理。當防閑之，不令入於
吾心。即是防非止惡之意也。存者，持而不失也。誠者，真實之心也。
即起信論所說直心正念真如是也。斯乃自利利他二行之本也。近世號稱
知識者，往往好鑽研名相，馳驟空有，涉獵三藏，揮斥五宗，卻不知克
己復禮，閑邪存誠為何事。於是心口相違，表裡不一。甚則閑居為不善，
無所不至。身猶在世，心已先亡。及乎臨終捨報之時，怕怖慞惶，不知
所措。反咎修行無益，佛法匪靈。豈不謬哉。
二者，必須遵循印公遺教，深信因果感應，事相不虛，夫全事即理，
全理成事。全事即理，故因果感應之事，全即真如實相之理。全理成事，
故真如實相之理，全成因果感應之事。且事有挾理之功，理無獨立之能。
執事昧理，不虛往生之益。執理廢事，必墮空亡之禍。是故，學佛之人，
必於因果感應之事相，篤信而無疑也。凡吾之所作，身口意三業，皆因
也。吾之所受，依正二報，皆果也。因之與果，如鏡之現像，如影之隨
形，無無因之果，亦無無果之因。又吾之所為，皆感也。諸佛菩薩，乃
至天地鬼神，現身設化，福善禍淫，皆應也。感如磁鐵，應如桴鼓。有
感必應，應必由感。禍福無門，唯人自召。昇沈殊途，皆由業作。是故，
古之賢聖，無不戰兢於起心動念之時，惕厲於應事接物之間。造次顛沛，
不敢怠荒。印公大師常教人讀感應篇彙編，陰騭文廣義諸書，極有深意。
惜乎。今之學佛者，多不識此義，更無論乎服膺。乃有盛倡無神，妄說
真空，撥無因果，全廢行持。食肉殺生，不礙菩提之路。淫坊酒肆，皆
<pb n="479"/>
是寂滅之場。聽其言也，高在九天之上。察其所行，則卑於九地之下。
正信學人，不應為此類邪說所惑也。
三者，必須遵循印公遺教，欣淨厭穢，持佛名號，仗他佛力，求生
西方，一切眾生，本具真如之性，是為正因。遇諸佛菩薩，善知識等，
以之為緣。因緣具足，則能厭生死苦，欣求涅槃，發心修行。必須先有
欣厭之心，方可入佛。若無此心，即是一闡提，當墮蔑戾車，不足與言
佛法也。已具欣厭，當識入道之門。歸元無二，方便多門。凡夫入道，
宗說殊途。而龍樹菩薩判一代時教為二種道。一者，難行道。二者，易
行道。言難行道者，謂在五燭之世，於無佛時，求阿毗跋致為難。譬如
陸路，步行則苦，故曰難行道。言易行道者，謂以信佛因緣，願生淨土，
起心立德，修諸行業，佛願力故，即便往生。以佛力住持，即入大乘正
定之聚。正定聚者，即是阿毗跋致不退位也。譬如水路，乘船則樂，故
名易行道也。難行道者，謂仗自力。易行道者，仗他力也。何謂自力。
譬如有人，怖畏生死，發心出家，修定發通，游四天下，名為自力。此
則談何容易。若仗自力，吾輩下劣凡夫，萬劫千生，脫苦無望。何者他
力，如有劣夫，以己身力，擲驢不上，若從輪王，即便乘空，游四天下。
即輪王威力，故名他力。是知吾輩凡夫，欲出苦輪，惟有仰仗彌陀法王
之力，起心立行，求生淨土。臨命終時，即見彌陀如來光臺迎接，遂得
在生。高登九品，長謝百懮，見佛聞法，證無生忍。然後乘大願輪，行
普賢行，現身塵剎，廣利眾生。普賢行願品偈云，彼佛眾會咸清淨，我
時於勝蓮華生，親睹如來無量光，現前授我菩提記。蒙彼如來授記已，
化身無數百俱胝，智力廣大遍十方，普利一切眾生界。此皆仰仗他佛慈
力之所致也。又，淨土之行，念佛為宗。念佛法門，亦復多途，唯有持
名一法，下手易而成功高，用力少而得效速，為最適宜於末世行人之所
修。自善導和尚，著觀經疏，特重持名，至印公大師。淨宗諸祖，莫不
皆然。蓮池大師臨終教人，老實念佛，莫捏怪。言老實念佛者，即老實
持名也。小本所說，一日至七日，一心不亂，謂持名也。縱令散心，亦
得離苦，況獲事理一心者乎。是知真欲斷惑證真，了生脫死者，當此末
法，必修淨土持名念佛法門而後可也。不墮邪網，不被魔罥，不惑異說，
不迷歧途，遵大王路，入華屋門，後之學者，當知所務矣。乃復有人，
<pb n="480"/>
於此殊勝法門，不願修學。而欲長住娑婆，徒受痛燒，萬劫千生，無有
依怙。縱令極其愚昧，亦不應不識是非，若是之甚也。印光法師文鈔正
續兩編，久已出版流通，風行遐邇。四十餘年前，上海羅鴻濤居士，復
廣抄錄正續兩編未收之遺文數百篇，題曰印光法師文鈔三編。其手抄本，
藏於蘇州靈巖山寺，以因緣未湊，莫能出版。一九八四年十二月，明學
和尚詣福建莆田廣化寺謁見圓拙老法師，談及此事，擬付梓流通，圓公
早年住靈巖念佛堂，親聆印公開示，於印公遺教，崇敬之至，一向受持
奉行，並以此教人，普應群機。聞知是事，觀喜贊同，遂請回廣化校對
排版付印。今三編即將出版，令餘作序。餘以下劣凡愚，豈敢以鄙文陋
詞，冠於祖師法教之前。然亦不敢違逆圓分之命，遂作此文，略陳所見，
附於卷末。仍乞正其謬妄，匡其不逮，則不勝感禱之至也。
<sr>公元一九八九年十二月私淑弟子王永元頂禮謹跋</sr>

<h1>附錄</h1>
<h2>中興淨宗印光大師行業記</h2>
師諱聖量，字印光，別號常慚愧僧，陝西郃陽趙氏子。幼隨兄讀儒
書，頗以聖學自任，和韓歐闢佛之議。後病困數載，始悟前非，頓革先
心。出世緣熟，年二十一，即投終南山南五臺蓮華洞寺出家，禮道純和
尚剃染，時清光緒七年辛巳歲也。明年，於陝西興安縣雙溪寺，印海定
律師座下受具。師生六月即病目，幾喪明，後雖愈，而目力已損，稍發
紅，即不能視物。受具時，以師善書，凡戒期中所有寫法事宜，悉令代
作。寫字過多，目發紅如血灌。幸師先於湖北蓮華寺充照客時，於曬經
次，得讀殘本龍舒淨土文，而知念佛往生淨土法門，乃即生了生脫死之
要道。因此目病，乃悟身為苦本，即於閑時，專念佛號，夜眾睡後，復
起坐念佛，即寫字時，亦心不離佛。故雖力疾書寫，仍能勉強支持，及
寫事竟，而目亦全愈。由是深解念佛功德不可思議，而自行化他，一以
淨土為歸，即造端於斯也。
師修淨土，久而彌篤，聞紅螺山資福寺，為專修淨土道場，遂於二
十六歲<little>（光緒十二年丙戍）</little>辭師前往。是年十月入堂念佛，沐徹祖之遣
澤，而淨業大進。翌年正月，告暫假朝五臺，畢，仍回資福。歷任上客
<pb n="481"/>
堂香燈寮元等職。三載之中，念佛正行而外，研讀大乘經典，由是深入
經藏，妙契佛心，徑路修行，理事無礙矣。年三十<little>（十六年庚寅）</little>至北
京龍泉寺為行堂。三十一<little>（十七年辛卯）</little>住圓廣寺。越二年<little>（十九年癸
巳）</little>普陀山法雨寺化聞和尚，入都請藏，檢閱料理，相助乏人。眾以師
作事精慎，進之。化老見師道行超卓，及南歸，即請伴行，安單寺之藏
經樓。寺眾見師勵志精修，咸深欽佩，而師欿然不自足也。二十三年丁
酉夏，寺眾一再堅請講經，辭不獲已，乃為講彌陀便蒙鈔一座。畢，即
於珠寶殿側閉關，兩期六載，而學行倍進。出關後，由了餘和尚與真達
等，特創為蓮篷供養，與諦閑法師，先後居之。未幾，仍迎歸法雨。年
四十四<little>（三十年甲辰）</little>因諦老為溫州頭陀寺請藏，又請入都，助理一切。
事畢南旋，仍住法雨經樓。師出家三十餘年，終清之世，始終韜晦，不
喜與人往來，亦不願人知其名字，以期晝夜彌陀，早證念佛三昧。
然鼓鍾於宮，聲聞於外，德厚流光，終不可掩。民國紀元，師年五
十有二，高鶴年居士，乃取師文數篇，刊入上海佛學叢報，署名常慚。
人雖不知為誰，而文字般若，已足引發讀者善根。逮民六年<little>（五十七歲）</little>
徐蔚如居士，得與其友三書，印行，題曰印光法師信稿。七年<little>（五十八
歲）</little>搜得師文二十餘篇，印於北京，題曰印光法師文鈔。八年<little>（五十九
歲）</little>復搜得師文，再印續編，繼合初續為一。九十兩年，復有增益，乃
先後鉛鑄於商務印書館，木刻於揚州藏經院。十一至十五年間，迭次增
廣，復於中華書局印行，題曰增廣印光法師文鈔。夫文以載道，師之文
鈔流通，而師之道化遂滂浹於海內。如淨土決疑論，宗教不宜混濫論，
及與大興善寺體安和尚書等，皆言言見諦，字字歸宗，上符佛旨，下契
生心，發揮禪淨奧妙，抉擇其間難易，實有發前人未發處。徐氏跋云：「
大法陵夷，於今為極，不圖當世尚有具正知正見如師者，續佛慧命，於
是乎在。又云，師之文，蓋無一語無來歷，深入顯出，妙契時機，誠末
法中應病良藥。可謂善識法要，竭忱傾仰者矣。故當初徐居士特持書奉
母，躬詣普陀，竭誠禮覲，懇求攝受，皈依座下。師猶堅持不許，指徐
母子往寧波觀宗寺皈依諦公。民八年，周孟由兄弟，奉庶祖母登山，再
四懇求，必請收為弟子。師觀察時機，理難再卻，故為各賜法名。此為
師許人皈依之始，而文鈔亦實為之緣起也。師之為文，不獨佛理精邃，
<pb n="482"/>
即格致誠正，修齊治平，五倫八德等，儒門經世之道，不背於淨業三福
者，亦必發揮盡致，文義典雅，所以紙貴洛陽，人爭請讀。由是而慕師
道德，渴望列於門牆之善男信女，日益眾多。或航海梯山，而請求攝受。
或鴻來雁往，而乞賜法名。此二十餘年來，皈依師座之人，實不可以數
計。即依教奉行，吃素念佛，精修淨業，得遂生西之士女，亦難枚舉。
然則師之以文字攝化眾生，利益世間，有不可思議者矣。
師之耳提面命，開導學人，本諸經綸，流自肺腑。不離因果，不涉
虛文。應折伏者，禪宿儒魁，或遭呵斥，即達官顯宦，絕無假借。應攝
受者，後生未學，未嘗拒卻，縱農夫僕婦，亦與優容。一種平懷，三根
普利，情無適莫，唯理是依。但念時當叔季，世風日下，非提倡因果報
應，不足以挽頹風而正人心。人根陋劣，非實行信願念佛，決不能了生
死而出輪迴。故不拘貴賤賢愚，男女老幼，凡有請益，必以諸惡莫作，
眾善奉行，因果報應，生死輪迴之實事實理，諄諄啟迪，令人深生憬悟，
以立為人處世之根基。進以真為生死，發菩提心，信願念佛，求生西方
之坦途要道，教人切實奉行，以作超凡入聖之捷徑。雖深通宗教，從不
談玄說妙。必使人人皆知而能行，聞者悉皆當下受益。此即蓮池大師，
論辯融老人之言曰，此老可敬處，正在此耳。因師平實無奇，言行合一，
所以真修實踐之士，咸樂親近。致使叩關問道者，亦多難勝數。且師以
法為重，以道為尊，名聞利養，不介於懷。民十一年<little>（六十二年）</little>定海
縣陶在東知事，會稽道黃涵之道尹，匯師道行，呈請大總統徐，題賜悟
徹圓明匾額一方。？送普陀，香花供養，極盛一時。緇素欣羡，師則若
罔聞知。有叩之者，答以虛空樓閣，自無實德，慚愧不已，榮從何來等
語。當今競尚浮誇之秋，而澹泊如師，實足挽既倒之狂瀾，作中流之砥
柱，若道若俗，獲益良多。
師儉以自奉，厚以待人。凡善信男女，供養香敬，悉皆代人廣種福
田，用於流通經籍，與救濟飢貧。但權衡輕重，先其所急，而為措施。
如民十五年<little>（六十六歲）</little>長安被困，解圍後，即以印文鈔之款，急撥三
千圓，託人速匯振濟。凡聞何方被災告急，必盡力提倡捐助，以期救援。
二十四年<little>（七十五歲）</little>陝省大旱，得王幼農居士函告，即取存摺，令人
速匯一千圓助急振。匯後，令德森查帳，摺中所存，僅百餘圓。而報國
<pb n="483"/>
寺一切需用，全賴維持，亦不介意。二十五年<little>（七十六歲）</little>應上海護國
息災法會說法時，聞綏遠災情嚴重，即對眾發表，以當時一千餘人皈依
求戒等香敬，計洋二千九百餘圓，盡數捐去，再自撥原存印書之款一千
圓為倡。及迴甦，眾在車站迎接，請師上靈巖一觀近年景象。猶急往報
國，取摺飭匯訖，而後伴眾登山。師之導眾救災，己飢己溺之深心，類
皆如是。魏梅蓀，王幼農等居士，在南京三汊河，發起創辦法雲寺放生
念佛道場，請師參加，並訂定寺規。繼由任心白居士，商請上海馮夢華，
王一亭，姚文敷，關絅之，黃涵之等諸大居士，開辦佛教慈幼院於其間，
一一皆仗師之德望，啟人信仰，而得成就。且對慈幼院之教養赤貧子弟，
師益極力助成。其中經費，由師勸募，及自捐者，為數頗鉅。即上海市
佛教會所辦慈幼院，師亦力為贊勷。至其法施，則自印送安士全書以來，
及創辦弘化社，二十餘年，所印各書，不下四五百萬部，佛像亦在百萬
餘幀，法化之弘，亦復滂溥中外。綜觀師之一言一行，無非代佛宣化，
以期挽救世道人心，俾賢才輩出，福國利民。而其自奉，食唯充飢，不
求適口。衣取禦寒，厭棄美麗。有供養珍美衣食，非卻而不受，即轉錫
他人。若普通物品，輒令持交庫房，俾大眾共享，決不自用。此雖細行，
亦足為末世佛子，矜式者也。
師之維護法門，功難思議。其最重要者，若前次歐戰時，政府有移
德僑駐普陀之議。師恐有礙大眾清修，特函囑陳錫周居士，轉托要人疏
通，其事遂寢。民十一年<little>（六十二歲）</little>江蘇義務教育期成會會長等，呈
准省府借寺廟作校舍。定海知事陶在東，函師挽救。師即函請王幼農，
魏梅蓀，二居士設法，並令妙蓮和尚奔走，遂蒙當局明令保護。十六年
<little>（六十七歲）</little>政局初更，寺產毫無保障，幾伏滅教之禍，而普陀首當其
沖。由師捨命力爭，始得苟延殘喘。及某君長內政，數提廟產興學之議，
竟致舉國緇素，驚惶無措。幸師與諦老在申，得集熱心護法諸居士計議，
先疏通某君，次派代表請願，而議未實行。逮某君將退，又頒驅僧奪產
條例，期次第剝奪，以達滅教目的。幸條例公佈，某即交卸，得趙次隴
部長接篆，師特函呈設法，遂無形取銷。繼囑焦易堂居士等鼎力斡旋，
始將條例修正，僧侶得以苟安。二十二三年<little>（七十三四歲）</little>安徽阜陽古
剎資福寺，唐尉遲敬德造供三佛存焉，全寺為學校佔據。山西五臺碧山
<pb n="484"/>
寺廣濟茅篷，橫遭厄運。兩皆涉訟官廳，當道偏聽一面之辭，二寺幾將
廢滅。各得師一函，忽轉視聽。廣濟因此立定真正十方，永遠安心辦道
之基礎。資福亦從茲保全，漸次中興。二十四年<little>（七十五歲）</little>全國教育
會議，某教廳長，提議全國寺產作教育基金，全國寺廟改為學校。議決，
呈請內政部，大學院，備案。報端揭載，群為震驚。時由佛教會理事長
圓瑛法師，及常務理事大悲明道諸師，關黃屈等諸居士，同至報國叩關
請示。師以衛教相勉，及示辦法。返滬開會，公舉代表，入都請願。仗
師光照，教難解除。江西廟產，自二十二至二十五<little>（七十六歲）</little>四年之
內，發生三次大風波，幾有滅盡無遺之勢。雖由德森歷年呼籲，力竭聲
嘶。中國佛教會，亦多次設法。終得師之慈光加被，感動諸大護法，群
起營救，一一達到美滿結果，仍保安全。此其犖犖大者。其他小節，於
一函或數言之下，消除劫難，解釋禍胎，則隨時隨處，所在有之，不勝
枚舉。非師之道德，足以上感龍天，下孚群情，烏能至此。
師之無緣慈悲，化及囹圄，及與異類。民十一二年，應定海縣陶知
事請，物色講師，至監獄宣講，乃推智德法師應聘。師令宣講安士全書
等，關於因果報應，淨土法門各要旨，獄因亦多受感化。及滬上王一亭，
沈惺叔等居士，發起江蘇監獄感化會，聘師為名譽會長。講師鄧朴君，
戚則周，<little>（即明道師在俗姓名）</little>喬恂如等居士，皆師之皈依弟子。由師
示以心佛眾生，三無差別，及注重因果，提倡淨土，為講演之要目。而
獄官監犯，因之改過遷善，歸心大法，吃素念佛者，亦大有其人。其於
異類也，十九年<little>（七十歲）</little>二月，師由申太平，赴蘇報國，鋪蓋衣箱，
附來臭蟲極多。孳生之蕃，致關房會客？口與外之幾上，夏秋之間，均
常見臭蟲往來。有弟子念師年老，不堪其擾，屢請入內代為收拾，師皆
峻拒不許。且云：「此只怪自己無道德。古高僧，不耐臭蟲之擾，乃告之
曰，畜生，你來打差，當遷你單。蟲即相率而去。吾今修持不力，無此
感應，夫復何言。泰然處之，務不介意。至二十二年<little>（七十三歲）</little>臭蟲
忽然絕跡，師亦不對人言。時近端午，德森念及問師，答云：「沒有了。
森以為師年老眼花，故一再堅請入內檢查，確已淨盡，了無蹤跡，殆亦
為師遷單去矣。師在關淨課外，常持大悲咒加持水米，以賜諸醫束手之
危病者，輒見奇效。一日報國藏經樓，發現無數白蟻，師在山聞之，賜
<pb n="485"/>
大悲水令灑之，白蟻亦從此絕跡，此為二十七年夏事也。師之法力神應，
類多如此。
師固不喜眷屬，故無出家剃徒。然渴仰親近，迭承訓誨，深沾法益，
在家二眾，不可勝數。其出家錙侶，除與諦老法師為最相契之蓮友外，
而久承攝受，飽餐法乳，仍承以蓮友相待者，過去則有了餘和尚，現在
尚有了清和尚，及真達二人。確居學人之列者，已故則有圓光，康澤，
慧近，明道諸師。現在尚有妙蓮，心淨二和尚，及蓮因，明西二師，與
妙真，瞭然，德森等，暨現在靈巖報國二寺諸師。此乃專指常久親近，
屢蒙教導提攜，沐恩戴德，有逾剃度恩師者。若隨緣請益，通函問道，
及讀師之文鈔，與流通各書，而沐法澤者，蓋亦不可勝舉。然則師雖不
收徒弟，而中外真正佛子，實多數賴以為師。師又宿誓不作寺廟主，自
客居法雨，二十餘年，晦跡精修，絕少他住。自民國七年，印安士全書
以來，迭因事至滬，苦乏安居之所。真達於民十一年，翻造太平寺時，
為師特闢淨室一間，從此來滬，卓錫太平。而力護法門諸君子，如南京
魏梅蓀，西安王幼農，維揚王慧常，江西許止淨，嘉興范古農，滬上馮
夢華，施省之，王一亭，聞蘭亭，朱子橋，屈文六，黃涵之，關絅之等
諸居士，或因私人問道，或因社會慈善，有所諮詢，亦時蒞太平，向師
請益。至各方投函者，更僕難勝數。則太平蘭若，名傳遐邇，亦自師顯。
至民十七年<little>（六十八歲）</little>師因厭交通太便，信札太多，人事太繁，急欲
覓地歸隱。真達乃與關絅之，沈惺叔，趙雲韶諸大居士商。三居士，遂
將蘇州報國寺，舉以供養。即由弘傘明道二人，前往接管，真達以數千
圓修茸。故十八年，師離山在滬，校印各書，急欲結束歸隱，時有廣東
弟子黃筱偉居士等數人，建築精舍，決欲迎師赴香港，師已允往。其達
乃以江浙佛地，信眾尤多，一再堅留。終以法緣所在，遂於十九年<little>（七
十歲）</little>二月往蘇，即就報國掩關。先是木瀆靈巖，真達請示於師，立為
十方專修淨業道場，一切規約章程，悉秉師志而定。三四年來，以舊堂
狹隘，不能容眾，正在設法改建堂寮，從事刷新。適師至蘇，與靈巖咫
尺，內外施設，請益多緣，而抑承指導，日就振興。靈巖迄今，推為我
國淨土宗第二道場者，豈偶然哉。師在關中，佛課餘暇，圓成普陀，清
涼，峨眉，九華，各志之修輯，及函復弟子學人問法。今四山誌，已早
<pb n="486"/>
出版流通，函答諸文亦已有文鈔續編印行，多為師至蘇以後之所賜者，
可謂恆順眾生，無有疲厭者矣。逮二十六年<little>（七十七歲）</little>冬，為時局所
迫，蘇垣勢不可不住，不得已，順妙真等請，移錫靈巖。安居纔滿三載，
孰料智積菩薩顯聖之剎，竟為我師示寂歸真之地耶。
師之示寂也，預知時至。二十九年春，復章緣淨居士書，有云，今
已八十，朝不保夕。又云，<le>光</le>將死之人，豈可留此規矩。逮冬十月二十
七日，略示微疾。至二十八日午後一時，即命召集在山全體職事，及居
士等，至關房會談。告眾曰，靈巖住持，未可久懸，即命妙真任之。眾
表贊同，乃詹十一月初九日為陞座之期，師云，太遲。改選初四，亦云，
遲了。後擇初一，即點首曰，可矣。旋對眾開示本寺沿革，達兩小時餘。
後雖精神漸弱，仍與真達等，時商各事，恬適如常，無諸病態。初三晚，
仍進稀粥碗許。食畢，語真達等云：「淨土法門，別無奇特，但要懇切至
誠，無不蒙佛接引，帶業往生。此後精神逐漸疲憊，體溫降低。初四早
一時半，由床上起坐云：「念佛見佛，決定生西，言訖，即大聲念佛。二
時十五分，索水洗手畢，起立云：「蒙阿彌陀佛接引，我要去了。大家要
念佛，要發願，要生西方。說竟，即移坐椅上，面西端身正坐。三時許
妙真至，承囑咐云：「汝要維持道場，弘揚淨土，不要學大派頭。後不復
語，只脣動念佛。延近五時，在大眾念佛聲中，安詳西逝，接數日之間，
一切安排，如急促妙真實任住持等，雖不明言所以，確是預知時至之作
略。身無一切病苦厄難，心無一切貪戀迷惑。諸根悅豫，正念分明。捨
報安詳，如入禪定。觀師之一生自行化他，及臨終瑞相，往生蓮品，當
然不在中下。師生於清咸豐十一年辛酉，十二月十二日辰時。寂於民國
二十九年庚辰，十一月初四日卯世時。壽八十，僧臘六十。靈巖賴師以
中興，而得師示現生西模範，時節因緣，有不可得而思議者矣。茲謹卜
明年辛巳，二月十五日佛涅槃日，適師西逝百日之期，舉火茶毗，奉靈
骨塔於本山石鼓之東南。
師之葉落歸根，悟證如何，吾人博地凡夫，皆無他心道眼，不敢妄
評。唯讀師迭次出版之文鈔，與本年新印之續編，及凡經手流通各書。
其提倡念佛，發揮道妙，自行化他，篤切修持之實行，有功淨土，足徽
為乘願再來之人無疑也。凡信願念佛，洞明淨宗確旨之士，當不致有何
<pb n="487"/>
擬議。達等隨侍最久，知之頗詳，爰將師之一行業，略述梗概，而為之
記。
中華民國二十九年歲次庚辰臘月初八日
<sr>真達妙真瞭然德森等頂禮敬述</sr>

<h2>弘一法師復王心湛居士書<little>（一九二三年二月溫州）</little></h2>
心湛居士道席，損書，承悉一一。小印倉卒鐫就，附郵奉慧覽。刻
具久已拋棄，假鐵錐為之。石質柔脆，若佩帶者，宜以棉圍襯，否則印
文不久即磨滅矣。朽人於當代善知識中，最服膺者惟光法師。前年嘗致
書陳情，願廁弟子之列，法師未許，去歲阿彌陀佛誕，於佛前然臂香，
乞三寶慈力加被，復上書陳請，師又遜謝。逮及歲晚，乃再竭誠哀懇，
方承慈悲攝受，歡喜慶幸，得未曾有矣。法師之本，吾人寧可測度，且
約跡論，永嘉周孟由嘗雲，法雨老人，稟善導專修之旨，闡永明料簡之
徽。中正似蓮池，善巧如雲谷，憲章靈峰，<little>（明蕅益大師）</little>步武資福<little>（清
徹悟禪師）</little>宏揚淨土，密護諸宗。明昌佛法，潛挽世風，折攝皆具慈悲，
語默無非教化，三百年來一人而已，誠不刊之定論也。孟由又屬朽人當
來探詢法師生平事跡，撰述傳文，以示後世，亦已承諾。他年參禮普陀
時，必期成就此願也。率以裁復，未能悉宣。
<sr>二月四日　曇昉疏答　錄自弘一法師</sr>

<h1>法語別錄</h1>
若論念佛法門，唯以信願行三法為其宗要。三法具足，決定往生。
若無真信切願，縱有真行，亦不能生。況悠悠泛泛者哉。蕅益所謂，得
生與否，全由信願之有無。品位高下，全由持名之深淺。乃三世不易之
常談，三根普被之妙道也。宜通身靠倒，庶親證實益耳。

</file>
